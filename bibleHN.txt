$:מתי
1
 1 ספר היוחסין של ישוע המשיח בן דוד בן אברהם: 2 אברהם הוליד את יצחק, יצחק הוליד את יעקב ויעקב הוליד את יהודה ואת אחיו. 3 יהודה הוליד את פרץ ואת זרח מתמר, פרץ הוליד את חצרון וחצרון הוליד את רם. 4 רם הוליד את עמינדב, עמינדב הוליד את נחשון ונחשון הוליד את שלמון. 5 שלמון הוליד את בעז מרחב, בעז הוליד את עובד מרות ועובד הוליד את ישי. 6 ישי הוליד את דוד המלך, דוד הוליד את שלמה מזו שהיתה אשת אוריה. 7 שלמה הוליד את רחבעם, רחבעם הוליד את אביה ואביה הוליד את אסא. 8 אסא הוליד את יהושפט, יהושפט הוליד את יורם ויורם הוליד את עזיהו. 9 עזיהו הוליד את יותם, יותם הוליד את אחז ואחז הוליד את חזקיהו. 10 חזקיהו הוליד את מנשה, מנשה הוליד את אמון ואמון הוליד את יאשיהו. 11 יאשיהו הוליד את יכניהו ואת אחיו בימי גלות בבל. 12 לאחר שהגלו בבלה הוליד יכניהו את שאלתיאל ושאלתיאל הוליד את זרבבל. 13 זרבבל הוליד את אביהוד, אביהוד הוליד את אליקים ואליקים הוליד את עזור. 14 עזור הוליד את צדוק, צדוק הוליד את יכין ויכין הוליד את אליהוד. 15 אליהוד הוליד את אלעזר, אלעזר הוליד את מתן ומתן הוליד את יעקב. 16 יעקב הוליד את יוסף בעל מרים אשר ממנה נולד ישוע הנקרא משיח.
17 ובכן כל הדורות מאברהם עד דוד ארבעה עשר דורות, ומדוד עד גלות בבל ארבעה עשר דורות, ומגלות בבל עד המשיח ארבעה עשר דורות.
18 כך היתה הלדת ישוע המשיח: מרים אמו היתה מארסת ליוסף ובטרם התאחדו נמצאה הרה לרוח הקדש. 19 יוסף בעלה, שהיה צדיק ולא רצה להציג אותה לחרפה, החליט לשלח אותה בסתר. 20 בעוד שהיה מהרהר בזה נראה אליו מלאך יהוה בחלום ואמר: יוסף בן דוד, אל תחשש לקחת אליך את מרים אשתך, כי אשר הורה בה מרוח הקדש הוא. 21 היא יולדת בן ואתה תקרא שמו ישוע, כי הוא יושיע את עמו מחטאתיהם.
22 כל זה ארע למען יתקים מה שדבר אדני בפי הנביא: 23 הנה העלמה הרה וילדת בן וקראת שמו עמנו אל. 24 לאחר מכן הקיץ יוסף משנתו ועשה כפי שצוהו מלאך יהוה. הוא לקח אליו את אשתו 25 מבלי שידע אותה עד אשר ילדה בן, וקרא את שמו ישוע.
2
 1 בעת שנולד ישוע בבית לחם יהודה, בימי הורדוס המלך, באו לירושלים חכמים מן המזרח. 2 שאלו: היכן מלך היהודים אשר נולד? כי ראינו את כוכבו במזרח ובאנו להשתחוות לו. 3 כאשר שמע זאת הורדוס המלך נדהם הוא וכל ירושלים עמו. 4 הוא כנס את כל ראשי הכהנים וסופרי העם ושאל אותם איפה יולד המשיח. 5 אמרו לו: בבית לחם יהודה, כי כן נכתב על ידי הנביא: 6 ואתה בית לחם ארץ יהודה, אינך צעיר באלופי יהודה, כי ממך יצא מושל אשר ירעה את עמי ישראל.
7 אז קרא הורדוס בחשאי לחכמי המזרח וברר אצלם מתי הופיע הכוכב. 8 אחרי כן שלח אותם לבית לחם באמרו: לכו חקרו היטב על אודות הילד וכאשר תמצאו אותו הודיעו לי כדי שאבוא ואשתחוה לו גם אני.
9 הם שמעו את דברי המלך והלכו, והנה הכוכב שראו במזרח התקדם לפניהם עד אשר בא ונעמד מעל למקום שהיה שם הילד. 10 כראותם את הכוכב שמחו שמחה גדולה עד מאד. 11 הם נכנסו לבית וראו את הילד עם מרים אמו. נפלו על פניהם והשתחוו לו, ופתחו את צרורותיהם והגישו לו מתנות: זהב ולבונה ומור. 12 לאחר שהזהרו בחלום שלא לחזר אל הורדוס יצאו לארצם בדרך אחרת.
13 הם הלכו משם ומלאך יהוה נראה אל יוסף בחלום ואמר: קום, קח את הילד ואת אמו וברח למצרים והיה שם עד אשר אמר לך, כי הורדוס יחפש את הילדכדי להשמיד אותו. 14 הוא קם ולקח את הילד ואת אמו בלילה ויצא למצרים. 15 שם נשאר עד מות הורדוס, לקים את אשר אמר יהוה ביד הנביא: ממצרים קראתי לבני.
16 כאשר ראה הורדוס כי התלו בו החכמים רגז עד מאד ושלח להרג את כל הילדים שבבית לחם ובכל סביבותיה, מבני שנתים ומטה, לפי העת אשר קבע מפי החכמים. 17 אז נתקים הנאמר בפי ירמיהו הנביא: 18 קול ברמה נשמע, נהי בכי תמרורים, רחל מבכה על בניה, מאנה להנחם כי אינם.
19 אחרי מות הורדוס נראה מלאך יהוה אל יוסף בחלום בארץ מצרים 20 ואמר: קום, קח את הילד ואת אמו ולך לארץ ישראל, כי מתו המבקשים את נפש הילד. 21 הוא קם ולקח את הילד ואת אמו ובא לארץ ישראל. 22 אבל בשמעו כי ארכלאוס מולך ביהודה במקום הורדוס אביו, פחד ללכת לשם. לאחר שהזהר בחלום יצא אל סביבות הגליל. 23 הוא בא וישב בעיר הנקראת נצרת, למען יתקים הנאמר על פי הנביאים כי נצרי יקרא לו.
3
 1 בימים ההם הופיע יוחנן המטביל כשהוא קורא במדבר יהודה לאמר: 2 שובו בתשובה, כי קרבה מלכות שמים. 3 הוא היה זה שנאמר עליו בפי ישעיהו הנביא: קול קורא במדבר פנו דרך יהוה, ישרו מסלותיו.
4 אותו יוחנן לבושו היה משער גמלים וחגורת עור על מתניו, ומאכלו חגבים ודבש היער. 5 אז יצאו אליו ירושלים וכל יהודה וכל ככר הירדן 6 והטבלו על ידיו בירדן כשהם מתודים על חטאתיהם.
7 כשראה רבים מן הפרושים והצדוקים באים להטבל אמר להם: ילדי צפעונים, מי הורה אתכם להמלט מן החרון הבא? 8 לכן עשו פרי ראוי לתשובה 9 ואל תחשבו בלבבכם לאמר, אברהם הוא אבינו, כי אני אומר לכם שמן האבנים האלה יכול אלהים להקים בנים לאברהם. 10 וכבר מנח הגרזן על שרש העצים. על כן כל עץ אשר איננו עושה פרי טוב יגדע וישלך לתוך האש. 11 אני אמנם מטביל אתכם במים לתשובה, אך הבא אחרי חזק ממני ואינני ראוי לשאת את נעליו. הוא יטביל אתכם ברוח הקדש ובאש. 12 בידו קלשון המזרה לנקות את גרנו והוא יאסף את דגנו אל האסם, אך את המוץ ישרף באש בלתי נכבית.
13 אז הגיע ישוע מן הגליל לירדן ובא אל יוחנן להטבל אצלו, 14 אלא שיוחנן נסה להניאו מכך באמרו: אני צריך להטבל אצלך, ואתה בא אלי?
15 השיב לו ישוע ואמר: הנח כעת, כי מן הראוי שנקים את הצדק כלו. ויוחנן הניח לו. 16 ישוע נטבל ועלה מיד מן המים. אותה עת נפתחו השמים והוא ראה את רוח אלהים יורדת כיונה ובאה עליו. 17 והנה קול מן השמים אומר: זה בני אהובי אשר בו חפצתי.
4
 1 אז הובילה הרוח את ישוע אל המדבר להתנסות על ידי השטן, 2 ולאחר שצם ארבעים יום וארבעים לילה היה רעב. 3 נגש אליו המנסה ואמר: אם בן האלהים אתה, צוה שהאבנים האלה יהיו ללחם. 4 השיב ישוע ואמר: כתוב, לא על הלחם לבדו יחיה האדם, כי על כל מוצא פי יהוה.
5 לקח אותו השטן אל עיר הקדש והעמידו על פנת גג בית המקדש. 6 אמר לו: אם בן האלהים אתה, השלך עצמך למטה, שהרי כתוב, כי מלאכיו יצוה לך, על כפים ישאונך, פן תגף באבן רגלך.
7 אמר לו ישוע: עוד כתוב, לא תנסה את יהוה אלהיך.
8 לקח אותו השטן להר גבוה מאד והראה לו את כל ממלכות תבל וכבודן. 9 אמר אליו: את כל אלה אתן לך אם תפל על פניך ותשתחוה לי.
10 השיב לו ישוע: הסתלק, השטן, הן כתוב, ליהוה אלהיך תשתחוה ואותו לבדו תעבד.
11 לאחר מכן עזב אותו השטן ומלאכים נגשו לשרתו.
12 כאשר שמע ישוע כי הסגירו את יוחנן יצא אל הגליל. 13 הוא עזב את נצרת ובא לגור בכפר נחום ליד הים, בחבל זבולון ונפתלי, 14 למען יתקים הנאמר בפי ישעיהו הנביא: 15 ארצה זבלון וארצה נפתלי, דרך הים, עבר הירדן, גליל הגוים. 16 העם ההלכים בחשך ראו אור גדול, ישבי בארץ צלמות אור נגה עליהם.
17 מן העת ההיא החל ישוע להכריז ולומר: חזרו בתשובה, כי קרבה מלכות שמים.
18 כשהלך ליד ים הגליל ראה שני אחים, את שמעון הנקרא כיפא ואת אנדרי אחיו, משליכים רשת לתוך הים, כי היו דיגים. 19 אמר להם: בואו אחרי ואעשה אתכם דיגי אדם. 20 מיד עזבו את הרשתות והלכו אחריו.
21 בלכתו הלאה ראה שני אחים אחרים, את יעקב בן זבדי ואת יוחנן אחיו, בסירה עם זבדי אביהם והם מתקנים את רשתותיהם. קרא להם 22 ומיד עזבו את הסירה ואת אביהם והלכו אחריו.
23 הוא סבב בכל הגליל כשהוא מלמד בבתי הכנסת ומכריז את בשורת המלכות ומרפא כל מחלה וכל מדוה בעם. 24 שמעו יצא בכל סוריה והביאו אליו את כל החולים הסובלים ממחלות ומכאובים למיניהם, וגם אנשים אחוזי שדים, מכי ירח ומשתקים, והוא רפא אותם. 25 המונים המונים הלכו אחריו מהגליל ומדקפוליס, מירושלים ויהודה ומעבר הירדן.
5
 1 כראותו את המון העם עלה במעלה ההר וישב, ותלמידיו נגשו אליו. 2 פתח פיו ולמד אותם באמרו:
3 אשרי עניי הרוח, כי להם מלכות השמים. 4 אשרי האבלים, כי הם ינחמו. 5 אשרי הענוים, כי הם יירשו את הארץ. 6 אשרי הרעבים והצמאים לצדק, כי הם ישבעו. 7 אשרי הרחמנים, כי הם ירחמו. 8 אשרי ברי לבב, כי הם יראו את אלהים. 9 אשרי רודפי שלום, כי בני אלהים יקראו. 10 אשרי הנרדפים בגלל הצדק, כי להם מלכות השמים. 11 אשריכם אם יחרפו וירדפו אתכם ויעלילו עליכם בגללי. 12 שמחו וגילו, כי שכרכם רב בשמים; הרי כך רדפו את הנביאים שהיו לפניכם.
13 אתם מלח הארץ, ואם תאבד למלח מליחותו, כיצד תחזר לו? הן לא יצלח עוד לשום דבר כי אם להשליכו החוצה להיות מרמס לרגלי הבריות. 14 אתם אור העולם. עיר שוכנת על הר אינה יכולה להסתר. 15 גם אין מדליקים מנורה ושמים אותה תחת כלי, אלא על כן שמים אותה ואז תאיר לכל באי הבית. 16 כך יאר נא אורכם לפני בני אדם, למען יראו את מעשיכם הטובים ויכבדו את אביכם שבשמים.
17 אל תחשבו שבאתי לבטל את התורה או את הנביאים; לא באתי לבטל כי אם לקים. 18 אמן. אומר אני לכם, עד אשר יעברו השמים והארץ אף יוד אחת או תג אחד לא יעברו מן התורה בטרם יתקים הכל. 19 לכן כל המפר אחת מן המצוות הקטנות האלה ומלמד כך את הבריות, קטון יקרא במלכות השמים. אבל כל העושה ומלמד, הוא גדול יקרא במלכות השמים. 20 אומר אני לכם, אם לא תהיה צדקתכם מרבה מצדקת הסופרים והפרושים לא תכנסו למלכות השמים.
21 שמעתם כי נאמר לראשונים לא תרצח, וכל רוצח יחיב לדין. 22 ואני אומר לכם: כל הכועס על אחיו יחיב לדין; האומר לאחיו ריק יחיב למשפט הסנהדרין; והאומר אויל יחיב לאש גיהנום. 23 לכן אם תביא את קרבנך אל המזבח ושם תזכר כי לאחיך דבר נגדך, 24 עזב את קרבנך שם לפני המזבח ולך תחלה להתרצות לאחיך ואחר כך בוא והקרב את קרבנך. 25 מהר להתפיס עם איש ריבך בעודך בדרך אתו, פן ימסר אותך לשופט והשופט ימסר אותך לשוטר ותשלך לבית הסהר. 26 אמן אומר אני לך, לא תצא משם עד אשר תשלם את הפרוטה האחרונה.
27 שמעתם כי נאמר לא תנאף. 28 ואני אומר לכם שכל המביט באשה מתוך תאוה אליה כבר נאף אותה בלבו. 29 אם עינך הימנית תכשיל אותך, נקר אותה והשלך אותה ממך, כי מוטב לך שיאבד אחד מאבריך משישלך כל גופך לגיהנום. 30 ואם ידך הימנית תכשיל אותך, קצץ אותה והשלך אותה ממך, כי מוטב לך שיאבד אחד מאבריך מרדת כל גופך לגיהנום.
31 נאמר, איש כי ישלח את אשתו יתן לה ספר כריתות. 32 ואני אומר לכם: כל המגרש את אשתו חוץ מאשר על דבר זנות, עושה אותה לנואפת; והלוקח את הגרושה לאשה נואף הוא.
33 עוד שמעתם כי נאמר לראשונים לא תשבע לשקר ושלם לאדני נדריך. 34 ואני אומר לכם שלא להשבע בכלל: לא בשמים, כי כסא אלהים הם; 35 אף לא בארץ, כי הדום רגליו היא; ולא בירושלים, שהרי קרית מלך רב היא. 36 גם בראשך אל תשבע, כי אינך יכול להפך שערה אחת ללבנה או לשחורה. 37 אך תהא מלתכם כן, כן; לא, לא. יותר מזה מן הרע הוא.
38 שמעתם כי נאמר עין תחת עין, שן תחת שן. 39 ואני אומר לכם שלא להתקומם על עושה הרע. אדרבא, הסוטר לך על הלחי הימנית, הפנה אליו גם את האחרת. 40 מי שרוצה לתבע אותך לדין כדי לקחת את כתנתך, הנח לו גם את מעילך. 41 ומי שמאלץ אותך ללכת אתו מרחק של מיל אחד, לך אתו שנים. 42 תן למבקש ממך ואל תפנה מן הרוצה ללוות ממך.
43 שמעתם כי נאמר אהב את רעך ושנא את אויבך. 44 ואני אומר לכם, אהבו את אויביכם והתפללו בעד רודפיכם, 45 למען תהיו בנים לאביכם שבשמים, כי הוא מזריח שמשו על רעים ועל טובים וממטיר גשם על צדיקים ועל רשעים. 46 הן אם תאהבו את אוהביכם מה שכרכם? הלא גם המוכסים עושים זאת. 47 ואם תשאלו בשלום אחיכם בלבד, מהו המיחד שאתם עושים? הלא גם הגויים עושים זאת. 48 לכן היו שלמים, כמו שאביכם שבשמים שלם הוא.
6
 1 השמרו מלעשות את צדקתכם לפני בני אדם מתוך כונה שיראו אתכם; אם תעשו כן, אין לכם שכר אצל אביכם שבשמים. 2 לכן בעשותך מעשי חסד אל תשמיע קול תרועה לפניך כמו שעושים הצבועים בבתי הכנסת וברחובות כדי שיכבדו אותם הבריות. אמן אומר אני לכם, שכרם אתם. 3 ואתה בעשותך מעשה חסד אל תדע שמאלך את אשר עושה ימינך, 4 למען יהיו חסדיך בסתר ואביך הרואה במסתרים יגמל לך.
5 כאשר אתם מתפללים אל תהיו כצבועים, האוהבים להתפלל בעמדם בבתי כנסת ובפנות של רחובות למען יראו לבני אדם. אמן אומר אני לכם, שכרם אתם. 6 ואתה כאשר תתפלל הכנס לחדרך, סגר את הדלת בעדך והתפלל לאביך אשר בסתר, ואביך הרואה במסתרים יגמל לך.
7 כאשר אתם מתפללים המנעו מלגבב מלים כגויים, החושבים שברב דבורם ישמעו. 8 אל תהיו דומים להם, כי יודע אביכם את צרכיכם בטרם תבקשו ממנו. 9 לכן כך התפללו אתם:
אבינו שבשמים, יתקדש שמך,
10 תבוא מלכותך, יעשה רצונך
כבשמים כן בארץ.
11 את לחם חקנו תן לנו היום,
12 וסלח לנו על חטאינו כפי שסולחים
גם אנחנו לחוטאים לנו.
13 ואל תביאנו לידי נסיון, כי אם חלצנו מן הרע.
14 כי אם תסלחו לבני אדם על חטאתיהם, גם אביכם שבשמים יסלח לכם. 15 ואם לא תסלחו לבני אדם, גם אביכם לא יסלח לכם על חטאתיכם.
16 כאשר אתם צמים אל תהלכו קודרים כמו הצבועים, המשנים את פניהם כדי להראות צמים לבני אדם. אמן אומר אני לכם, שכרם אתם. 17 ואתה כאשר תצום משח את ראשך בשמן ורחץ את פניך, 18 כדי שלא תראה צם לבני אדם כי אם לאביך אשר בסתר, ואביך הרואה במסתרים הוא יגמל לך.
19 אל תאצרו לכם אוצרות עלי אדמות, במקום שהעש והחלודה משחיתים והגנבים חופרים וגונבים. 20 אצרו לכם אוצרות בשמים, במקום אשר עש וחלודה לא ישחיתו וגנבים לא יחפרו ולא יגנבו; 21 כי במקום שאוצרך נמצא, שם יהיה גם לבבך.
22 מנורת הגוף היא העין. לפיכך אם עינך טובה כל גופך יאור. 23 אך אם עינך רעה כל גופך יחשך; ואם יחשך האור אשר בקרבך, מה רב החשך!
24 אין איש יכול לעבד שני אדונים, שכן או ישנא אחד ויאהב את השני, או יהיה מסור לאחד ויזלזל בשני. אינכם יכולים לעבד את האלהים ואת הממון.
25 לכן אומר אני לכם: אל תדאגו לנפשכם - מה תאכלו או מה תשתו, ולגופכם - מה תלבשו. הלא הנפש חשובה מן המזון, והגוף חשוב מן הלבוש. 26 הביטו אל עוף השמים: אינם זורעים ואינם קוצרים, אף אינם אוספים אל אסמים, ואביכם שבשמים מכלכל אותם. הלא אתם חשובים יותר מהם. 27 ומי מכם בדאגתו יכול להוסיף טפח אחד על שנות חייו?
28 ולמה אתם דואגים ללבוש? התבוננו אל שושני השדה וראו איך הם גדלים: אינם עמלים ואינם טווים. 29 אומר אני לכם שגם שלמה בכל הדרו לא היה לבוש כאחד מהם. 30 ואם ככה מלביש אלהים את חציר השדה אשר היום ישנו ומחר ישלך לתוך התנור, על אחת כמה וכמה אתכם, קטני אמונה! 31 לכן אל תדאגו לאמר: מה נאכל? מה נשתה? ומה נלבש? 32 הן את כל אלה מבקשים הגויים, והרי אביכם שבשמים יודע שצריכים אתם לכל אלה. 33 אתם בקשו תחלה את מלכותו ואת צדקתו, וכל אלה יוספו לכם. 34 לכן אל תדאגו ליום מחר, כי המחר ידאג לעצמו; די לו ליום צרתו.
7
 1 אל תשפטו למען לא תשפטו, 2 כי במשפט אשר אתם שופטים תשפטו ובמדה אשר אתם מודדים ימדד לכם.
3 מדוע אתה רואה את הקיסם אשר בעין אחיך ואינך שם לב לקורה אשר בעינך? 4 איך תאמר לאחיך: הנח לי להוציא את הקיסם מעינך, והנה הקורה בעינך? 5 צבוע! הוצא תחלה את הקורה מעינך; אחרי כן תראה היטב ותוכל להוציא את הקיסם מעינו של אחיך. 6 אל תתנו את הקדש לכלבים ואל תשליכו פניניכם לפני החזירים, פן ירמסו אותם ברגליהם ויפנו ויטרפו אתכם.
7 בקשו וינתן לכם. חפשו ותמצאו. דפקו ויפתח לכם. 8 כי כל המבקש מקבל, והמחפש מוצא, והמתדפק יפתח לו. 9 מי מכם האיש אשר בנו יבקש לחם והוא יתן לו אבן? 10 או אם יבקש דג היתן לו נחש? 11 הן אם אתם הרעים יודעים לתת מתנות טובות לבניכם, כל שכן אביכם שבשמים יתן אך טוב למבקשים ממנו. 12 לכן כל מה שתרצו שיעשו לכם בני האדם, כן גם אתם עשו להם, כי זאת התורה והנביאים.
13 הכנסו דרך הפתח הצר, כי רחב הפתח ומרוחת הדרך המוליכה לאבדון ורבים ההולכים בה. 14 אך צר הפתח וצרה הדרך המוליכה לחיים ומעטים המוצאים אותה.
15 הזהרו מנביאי השקר הבאים אליכם בלבוש כבשים ובתוך תוכם זאבים טורפים הם. 16 בפרותיהם תכירו אותם. האם אוספים ענבים מן הקוצים או תאנים מן הברקנים? 17 כן כל עץ טוב עושה פרי טוב והעץ הנשחת עושה פרי רע.
18 עץ טוב איננו יכול לעשות פרי רע ועץ נשחת איננו יכול לעשות פרי טוב. 19 כל עץ שאינו עושה פרי טוב כורתים אותו ומשליכים אותו לתוך האש. 20 לכן בפרותיהם תכירו אותם.
21 לא כל האומר לי אדוני, אדוני יכנס למלכות השמים, אלא העושה את רצון אבי שבשמים. 22 רבים יאמרו אלי ביום ההוא: אדוני, אדוני, הלא בשמך נבאנו ובשמך גרשנו שדים ובשמך עשינו נפלאות רבות. 23 אז אודיע להם: מעולם לא הכרתי אתכם, סורו ממני עושי רשע.
24 לכן כל השומע את דברי אלה ועושה אותם יהיה דומה לאיש נבון אשר בנה את ביתו על הסלע. 25 הגשם ירד, באו השטפונות ונשבו הרוחות והלמו בבית ההוא, אך הוא לא נפל, כי יסד על הסלע.
26 וכל השומע את דברי אלה ואינו עושה אותם ידמה לאויל אשר בנה את ביתו על חול. 27 הגשם ירד, באו השטפונות ונשבו הרוחות והלמו בבית ההוא; נפל הבית וגדולה היתה מפלתו.
28 כשגמר ישוע את דבריו אלה השתומם המון העם על תורתו, 29 כי למד אותם כבעל סמכות ולא כדרך שלמדו סופריהם.
8
 1 הוא ירד מן ההר והמון עם רב הלכו אחריו. 2 אז התקרב איש מצרע, השתחוה לו ואמר: אדוני, אם תרצה תוכל לטהר אותי. 3 הושיט ישוע את ידו, נגע בו ואמר: רוצה אני! הטהר! ומיד נרפאה צרעתו. 4 אמר לו ישוע: ראה, אל תספר לאיש, אבל לך הראה אל הכהן והקרב את הקרבן אשר צוה משה לעדות להם.
5 כאשר נכנס לכפר נחום נגש אליו שר מאה אחד והתחנן לפניו: 6 אדוני, נערי שוכב בבית והוא משתק וסובל מאד.
7 אמר לו ישוע: אני אבוא וארפא אותו.
8 השיב שר המאה ואמר: אדוני, אינני ראוי לכך שתבוא בצל קורתי. רק דבר דבר וירפא נערי. 9 גם אני איש כפוף למרות וכפופים לי אנשי צבא, וכאשר אני אומר לזה, לך!, הוא הולך; ולאחר בוא!, הוא בא; ולעבדי, עשה זאת!, הוא עושה.
10 שמע ישוע והתפלא. אמר אל ההולכים אחריו: אמן אומר אני לכם, אצל שום איש בישראל לא מצאתי אמונה כזאת. 11 ואני אומר לכם, רבים יבואו ממזרח וממערב ויסבו עם אברהם ויצחק ויעקב במלכות השמים, 12 אבל בני המלכות יגרשו אל החשך החיצון; שם יהיו היללה וחרוק השנים. 13 ולשר המאה אמר ישוע: לך וכאמונתך כן יהיה לך. אותה שעה נרפא נערו.
14 כשנכנס ישוע לביתו של כיפא ראה את חמותו שוכבת והיא סובלת מחם. 15 הוא נגע בידה והחם סר ממנה. אז קמה ושרתה אותם. 16 לעת ערב הביאו אליו רבים שהיו אחוזי שדים והוא גרש את הרוחות בדבר פיו ורפא את כל החולים, 17 לקים את אשר נאמר בפי ישעיהו הנביא: חלינו הוא נשא ומכאבינו סבלם.
18 כשראה ישוע המון עם רב מסביבו צוה לעבר אל עבר הים. 19 נגש אליו אחד הסופרים ואמר לו: רבי, אלך אחריך אל כל מקום שתלך.
20 ענה לו ישוע: לשועלים יש מאורות ולעוף השמים קנים, אך בן האדם אין לו מקום להניח את ראשו.
21 איש אחר מן התלמידים אמר אליו: אדוני, הרשה לי תחלה ללכת לקבר את אבי.
22 אמר לו ישוע: לך אחרי והנח למתים לקבר את מתיהם.
23 הוא נכנס לסירה ותלמידיו נכנסו אחריו. 24 והנה סערה גדולה התחוללה בים עד אשר כסו הגלים את הסירה, אך הוא היה ישן. 25 נגשו אליו והעירו אותו באמרם: אדוננו, הצל אותנו, אנחנו טובעים! 26 אמר להם: למה אתם פוחדים, קטני אמונה?! הוא קם וגער ברוחות ובים ונשתררה דממה עמקה. 27 תמהו האנשים ואמרו: מי הוא זה שגם הרוחות והים נשמעים לו?
28 כאשר בא אל עבר הים, אל ארץ הגדריים, פגשוהו שני אנשים אחוזי שדים בצאתם ממערות הקברים. הם היו תוקפניים כל כך, שאיש לא היה יכול לעבר באותה דרך. 29 אז החלו צועקים: מה לנו ולך בן האלהים - באת הנה לענות אותנו בטרם עת?
30 במרחק מסים מהם רעה עדר חזירים גדול. 31 הפצירו בו השדים ואמרו: אם תגרש אותנו, שלח אותנו לתוך עדר החזירים.
32 אמר להם: לכו! הם יצאו ונכנסו לתוך החזירים, והנה כל העדר הסתער במורד אל הים ומת במים. 33 ברחו הרועים ובאו העירה. שם ספרו את הכל ואת מה שקרה לאחוזי השדים, 34 וכל העיר יצאה לקראת ישוע. כשראו אותו התושבים בקשו ממנו שילך מאזורם.
9
 1 הוא ירד לסירה, עבר את הים ובא אל עירו. 2 והנה הביאו אליו איש משתק שוכב על אלונקה. כשראה ישוע את אמונתם אמר אל המשתק: התחזק, בני, נסלחו לך חטאיך.
3 אחדים מן הסופרים אמרו בלבם: זה מגדף שם שמים!
4 ישוע הבחין במחשבותיהם ואמר: למה אתם חושבים רעות בלבבכם? 5 מה יותר קל: לומר נסלחו לך חטאיך, או לומר קום והתהלך? 6 אך למען תדעו כי לבן האדם הסמכות עלי אדמות לסלח על חטאים,  ואז פנה ואמר למשתק - קום, קח את האלונקה ולך לביתך!
7 הוא קם והלך לביתו. 8 כשראו זאת המון העם נתמלאו יראה ושבחו את האלהים שנתן סמכות כזאת לבני אדם.
9 כאשר עבר משם ראה ישוע איש יושב בבית המכס ושמו מתי. אמר אליו: לך אחרי. הוא קם והלך אחריו. 10 כשהסב בבית באו מוכסים וחוטאים רבים והסבו עם ישוע ותלמידיו. 11 ראו הפרושים ואמרו לתלמידיו: מדוע אוכל רבכם עם המוכסים והחוטאים?
12 שמע ישוע ואמר להם: לא הבריאים צריכים לרופא, אלא החולים. 13 ואתם צאו ולמדו מה משמע חסד חפצתי ולא זבח, כי לא באתי לקרא לצדיקים כי אם לחוטאים.
14 אז נגשו אליו תלמידי יוחנן ושאלו: מדוע אנחנו והפרושים צמים הרבה ותלמידיך אינם צמים?
15 השיב להם ישוע: האם יכולים בני החפה להתאבל בעוד החתן אתם? אך ימים יבואו שהחתן ילקח מהם ואז יצומו. 16 אין איש שם פסה של בד חדש על בגד ישן, שכן הטלאי יתלש מן הבגד והקרע יגדל. 17 ואין שמים יין חדש בנאדות ישנים; אם יעשו כן, יתבקעו הנאדות והיין ישפך והנאדות לא יצלחו עוד. אבל שמים את היין החדש בנאדות חדשים ושניהם יחדיו ישמרו.
18 כאשר דבר אליהם את הדברים האלה בא אחד הנכבדים, השתחוה לו ואמר: זה עתה מתה בתי. בוא נא ושים את ידך עליה ותחיה.
19 ישוע קם והלך אחריו הוא ותלמידיו. 20 והנה אשה שהיתה זבת דם שתים עשרה שנה התקרבה מאחור ונגעה בכנף בגדו, 21 כי אמרה בלבה אם רק אגע בבגדו אתרפא.
22 פנה ישוע וראה אותה. אמר לה: חזקי, בתי, אמונתך הושיעה אותך. מאותה שעה נרפאה האשה. 23 כשבא ישוע אל בית הנכבד וראה את המחללים בחלילים ואת העם הרוגש, אמר: 24 צאו, כי הילדה לא מתה. היא רק ישנה. אך הם צחקו לו. 25 לאחר שהוצאו האנשים נכנס, אחז בידה והנערה קמה. 26 שמע הדבר הזה יצא בכל אותו האזור.
27 כאשר יצא משם ישוע הלכו אחריו שני אנשים עורים כשהם צועקים: בן דוד, רחם עלינו! 28 בהכנסו הביתה נגשו אליו העורים. אמר להם ישוע: האם מאמינים אתם שאני יכול לעשות זאת?
כן, אדוננו! השיבו.
29 נגע בעיניהם ואמר: יהא לכם כאמונתכם!
30 אז נפקחו עיניהם וישוע הזהיר אותם באמרו: שימו לב שלא יודע לאיש! 31 אך הם יצאו והשמיעו את שמעו בכל האזור ההוא.
32 לאחר שיצאו הביאו אליו איש אלם אחוז שד. 33 הוא גרש את השד, והאלם החל לדבר. התפלאו ההמונים ואמרו: מעולם לא נראה כדבר הזה בישראל. 34 אך הפרושים אמרו: בעזרת שר השדים הוא מגרש את השדים.
35 ישוע עבר בכל הערים והכפרים כשהוא מלמד בבתי הכנסת, מבשר את בשורת המלכות ומרפא כל מחלה וכל מדוה בעם. 36 כראותו את ההמונים נתמלא רחמים עליהם, שכן היו יגעים ונדחים כצאן אשר אין להם רועה. 37 אמר אל תלמידיו: הקציר רב, אבל הפועלים מעטים. 38 לכן התפללו אל אדון הקציר שישלח פועלים לקצירו.
10
 1 הוא קרא אליו את שנים עשר תלמידיו ונתן להם סמכות על רוחות הטמאה, לגרש אותן ולרפא כל מחלה וכל מדוה. 2 ואלה שמות שנים עשר השליחים: הראשון שמעון המכנה כיפא, אנדרי אחיו, יעקב בן זבדי ויוחנן אחיו, 3 פיליפוס ובר תלמי, תאמא ומתי המוכס, יעקב בן חלפי ותדי, 4 שמעון הקנאי ויהודה איש קריות  האיש שמסר אותו.
5 את שנים עשר אלה שלח ישוע בצוותו עליהם את הדבר הזה: אל תלכו לדרך הגויים ואל תכנסו לעיר של שומרונים, 6 אלא לכו אל הצאן האובדות אשר לבית ישראל. 7 ובלכתכם הכריזו: קרבה מלכות שמים! 8 רפאו חולים, הקימו מתים, טהרו מצרעים, גרשו שדים; חנם קבלתם, חנם תתנו. 9 לא תקחו זהב ולא כסף ולא נחשת בכיסי חגורותיכם; 10 לא תרמיל לדרך, לא שתי כתנות, לא נעלים ולא מקל, כי ראוי הפועל ללחמו. 11 בכל עיר וכפר שתכנסו אליהם בררו מי ראוי בתוכם ושבו שם עד צאתכם. 12 כשאתם נכנסים לבית ברכוהו בשלום. 13 אם ראוי הבית יבוא עליו השלום שלכם, אך אם איננו ראוי ישוב השלום שלכם אליכם. 14 כל מי שלא יקבל אתכם ולא ישמע לדבריכם, צאו מן הבית ההוא ומן העיר ההיא ונערו את האבק מעל רגליכם. 15 אמן אומר אני לכם, קל יותר יהיה ביום הדין לארץ סדום ועמורה מאשר לאותה עיר.
16 הנה אנכי שולח אתכם ככבשים בין זאבים. לכן היו ערומים כנחשים ותמימים כיונים. 17 הזהרו מבני אדם, כי ימסרו אתכם לסנהדריות וילקו אתכם בבתי הכנסת שלהם. 18 לפני מושלים ומלכים תובאו בגללי, לעדות להם ולגויים. 19 אבל כאשר ימסרו אתכם אל תדאגו איך ומה תדברו, כי באותה שעה ינתן לכם מה לומר; 20 שכן לא אתם תדברו, אלא רוח אביכם היא אשר תדבר בכם. 21 זאת ועוד, אח ימסר את אחיו למות ואב ימסר את בנו. בנים יקומו על הוריהם וימיתו אותם. 22 ותהיו שנואים על הכל למען שמי, אך המחזיק מעמד עד קץ הוא יושע. 23 כאשר ירדפו אתכם בעיר אחת נוסו לעיר אחרת. אמן אומר אני לכם, לא תספיקו לעבר את ערי ישראל עד שיבוא בן האדם. 24 תלמיד איננו גדול מן המורה אף לא העבד גדול מאדוניו. 25 די לו לתלמיד שיהיה כרבו והעבד כאדוניו. אם לבעל הבית קראו בעל זבול, כל שכן לאנשי ביתו.
26 לכן אל תפחדו מפניהם, כי אין דבר מכסה שלא יגלה ואין נסתר שלא יודע. 27 את מה שאני אומר לכם בחשך אמרו באור, ומה שנלחש לאזניכם הכריזו מעל הגגות. 28 אל תפחדו מן ההורגים את הגוף שאין ביכלתם להרג את הנפש, אלא יראו מזה אשר יכול לגרם הן לאבדן הנפש והן לאבדן הגוף בגיהנום. 29 האם לא נמכרות שתי צפרים באסר אחד? גם אחת מהן לא תפל ארצה מבלי השגחת אביכם. 30 אך אתם, אפלו שערות ראשכם נמנו כלן. 31 לכן אל תפחדו; יקרים אתם מצפרים רבות.
32 כל מי שיודה בי לפני בני אדם גם אני אודה בו לפני אבי שבשמים. 33 וכל המכחש בי לפני בני אדם גם אני אכחש בו לפני אבי שבשמים. 34 אל תחשבו שבאתי להטיל שלום על הארץ. לא באתי להטיל שלום אלא חרב, 35 שהרי באתי לגרם פלוג בין איש לאביו, בין בת לאמה ובין כלה לחמותה, 36 ויהיו איבי איש אנשי ביתו. 37 האוהב את אביו או את אמו יותר ממני אינו כדאי לי, והאוהב את בנו או את בתו יותר ממני אינו כדאי לי. 38 ומי שאינו לוקח את צלבו והולך אחרי אינו כדאי לי. 39 המוצא את נפשו יאבד אותה, והמאבד את נפשו למעני ימצא אותה.
40 המקבל אתכם מקבל אותי, והמקבל אותי מקבל את אשר שלחני. 41 המקבל נביא משום היותו נביא שכר נביא יקבל, והמקבל צדיק משום היותו צדיק שכר צדיק יקבל. 42 וכל המשקה את אחד הקטנים האלה רק כוס מים קרים משום היותו תלמיד, אמן אומר אני לכם, לא יאבד שכרו.
11
 1 ישוע סים את הוראותיו לשנים עשר תלמידיו והלך משם ללמד ולהטיף בעריהם.
2 כאשר שמע יוחנן בבית הסהר על מעשי המשיח שלח ביד תלמידיו לשאל אותו: 3 אתה הוא אשר נועד לבוא, או נחכה לאחר?
4 השיב ישוע ואמר להם: לכו הגידו ליוחנן את אשר אתם שומעים ורואים: 5 עורים רואים, פסחים מהלכים, מצרעים מטהרים, חרשים שומעים, מתים קמים, עניים מתבשרים, 6 ואשרי מי שלא אהיה לו למכשול.
7 הם הלכו וישוע החל לדבר אל המון העם על אודות יוחנן: מה יצאתם למדבר לראות? קנה מתנועע ברוח? 8 ובכן מה יצאתם לראות? איש לבוש בגדים מעדנים? הרי הלובשים לבוש מעדן בבתי מלכים הם. 9 מה בכל זאת יצאתם לראות? נביא? כן, אני אומר לכם, אף יותר מנביא. 10 זה הוא אשר כתוב עליו, הנני שולח מלאכי לפניך ופנה דרכך לפניך. 11 אמן. אומר אני לכם, לא קם בילודי אשה גדול מיוחנן המטביל, אך הקטן במלכות השמים גדול ממנו. 12 ומימי יוחנן המטביל ועד עתה מלכות השמים פורצת והפורצים אוחזים בה. 13 הן כל הנביאים והתורה עד יוחנן נבאו. 14 ואם תרצו לקבל הרי הוא אליהו העתיד לבוא. 15 מי שאזנים לו, שישמע!
16 למי אשוה את הדור הזה? דומה הוא לילדים היושבים בחצרות השוקים וקוראים אל חבריהם בקול: 17 חללנו לכם בחלילים ולא רקדתם, קוננו לכם קינה ולא בכיתם. 18 כי בא יוחנן, לא אכל ולא שתה, ואומרים עליו שד בו. 19 בא בן האדם והוא אוכל ושותה, ואומרים הנה איש זולל וסובא, ידיד המוכסים והחוטאים. אכן, צדקתה של החכמה הוכחה במעשיה.
20 אז החל לגער בערים שהתחוללו בהן נסיו הרבים ולא חזרו בתשובה: 21 אוי לך כורזין! אוי לך בית צידה! כי אלו נעשו בצור ובצידון הפלאות שנעשו בתוככן, הרי מכבר היו חוזרות בתשובה בשק ואפר. 22 ברם אומר אני לכן, קל יותר יהיה ביום הדין לצור ולצידון מאשר לכן. 23 ואת, כפר נחום, האם לשמים תעלי? אל שאול תרדי! כי אלו בסדום נעשו הנסים שהיו בתוכך, עומדת היתה על תלה עד היום. 24 ואולם אני אומר לך, קל יותר יהיה ביום הדין לארץ סדום מאשר לך.
25 בעת ההיא אמר ישוע: מודה אני לך, אבי, אדון השמים והארץ, כי הסתרת את הדברים האלה מן החכמים והנבונים וגליתם לעוללים. 26 כן, אבי, שהרי כך היה רצון מלפניך. 27 הכל נמסר לי מאת אבי ואין איש מכיר את הבן, זולתי האב; אף אין איש מכיר את האב, זולתי הבן וכל מי שהבן רוצה לגלות לו. 28 בואו אלי כל העמלים והעמוסים ואני אמציא לכם מנוחה. 29 קחו עליכם את עלי ולמדו ממני, כי ענו אני ונמוך רוח; תמצאו מרגוע לנפשותיכם, 30 כי עלי נעים וקל משאי.
12
 1 באותה העת עבר ישוע בשבת בשדה קמה; תלמידיו היו רעבים והחלו לקטף שבלים ולאכל. 2 ראו זאת הפרושים ואמרו לו: הנה תלמידיך עושים מה שאסור לעשות בשבת.
3 השיב להם: האם לא קראתם מה שעשה דוד כאשר רעב הוא והאנשים אשר אתו? 4 הרי נכנס לבית האלהים ואכל את לחם הפנים שלא היה מתר לו ולאנשיו לאכל כי אם לכהנים בלבד. 5 האם לא קראתם בתורה כי בשבתות מחללים הכהנים את השבת במקדש ואין עליהם אשמה? 6 ואני אומר לכם שגדול מן המקדש נמצא כאן. 7 אך אלו ידעתם מה משמע חסד חפצתי ולא זבח, לא הייתם מרשיעים את הנקיים, 8 שהרי בן האדם הוא אדון השבת.
9 הוא הלך משם ונכנס לבית הכנסת. 10 היה שם איש שידו יבשה והם פנו אליו בשאלה: האם מתר לרפא בשבת? וזאת כדי שיוכלו להאשים אותו.
11 אמר להם: מי מכם האיש שכבש אחד לו ואם יפל בשבת לתוך בור לא יחזיק בו וירים אותו? 12 וכמה חשוב האדם יותר מן הכבש! לכן מתר לעשות את הטוב בשבת.
13 אז אמר אל האיש: הושט ידך! הוא הושיט את ידו ואמנם שבה לאיתנה והיתה בריאה כמו השניה. 14 יצאו הפרושים וטכסו עצה להכחיד את ישוע.
15 ישוע ידע את זאת והתרחק משם, אך רבים הלכו אחריו. הוא רפא את כלם 16 והזהיר אותם שלא יגלו אותו, 17 למען יתקים מה שנאמר בפי ישעיהו הנביא: 18 הן עבדי אתמך בו, בחירי רצתה נפשי. נתתי רוחי עליו, משפט לגוים יוציא; 19 לא יצעק ולא ישא ולא ישמיע בחוץ קולו. 20 קנה רצוץ לא ישבור ופשתה כהה לא יכבנה, 21 עד יוציא לנצחון משפט; ולשמו גוים ייחלו.
22 אז הובא אליו איש אחוז שד והוא עור ואלם. ישוע רפא אותו והאלם דבר וגם ראה. 23 השתוממו כל המוני העם ואמרו: האם לא זה בן דוד?
24 כששמעו זאת הפרושים אמרו: זה איננו מגרש את השדים אלא בעזרת בעל זבול שר השדים.
25 הואיל וידע את מחשבותיהם אמר להם: כל ממלכה המפלגת בתוך עצמה סופה שהיא נחרבת, וכל עיר או בית המפלגים בתוך עצמם לא יחזיקו מעמד. 26 אם השטן מגרש את השטן, כי אז התפלג בתוך עצמו ואיך תעמד ממלכתו? 27 ואם אני מגרש את השדים בעזרת בעל זבול, בעזרת מי מגרשים אותם בניכם? לכן הם יהיו שופטיכם. 28 אך אם על ידי רוח אלהים אני מגרש את השדים, כי אז הגיעה אליכם מלכות האלהים. 29 או איך יוכל איש להכנס לביתו של גבור ולטל את כליו אם לא יכפת תחלה את הגבור? רק אחרי כן יבז את ביתו. 30 מי שאיננו אתי נגדי הוא, ומי שאיננו אוסף אתי - מפזר. 31 על כן אני אומר לכם, כל חטא וגדוף יסלח לבני אדם, אך גדוף כלפי הרוח לא יסלח. 32 כל המדבר דבר נגד בן האדם יסלח לו, אבל כל המדבר נגד רוח הקדש לא יסלח לו לא בעולם הזה ולא בעולם הבא.
33 או שהעץ טוב ופריו טוב, או שהעץ רע ופריו רע; שהרי בפריו נכר העץ. 34 ילדי צפעונים, איך תוכלו לדבר טובות ואתם רעים? הן מתוך השופע בלב מדבר הפה. 35 איש טוב מפיק דברים טובים מאוצרו הטוב; איש רע מפיק דברים רעים מאוצרו הרע. 36 ואני אומר לכם, כל מלה בטלה שידברו בני אדם יתנו עליה דין וחשבון ביום הדין. 37 מדבריך תצדק ומדבריך תחיב.
38 אחדים מן הסופרים והפרושים פנו אליו ואמרו: רבי, רוצים אנו לראות ממך אות.
39 השיב ואמר להם: דור רע ומנאף מבקש אות, ואות לא ינתן לו מלבד אות יונה הנביא. 40 כמו שהיה יונה במעי הדג שלשה ימים ושלשה לילות, כך יהיה בן האדם בלב האדמה שלושה ימים ושלושה לילות. 41 אנשי נינוה יקומו במשפט עם הדור הזה וירשיעוהו, כי חזרו בתשובה בקריאת יונה; והנה גדול מיונה כאן. 42 מלכת תימן תקום במשפט עם הדור הזה ותרשיע אותו, כי באה מקצה הארץ לשמע את חכמת שלמה; והנה גדול משלמה כאן.
43 הרוח הטמאה היוצאת מן האדם משוטטת במקומות ציה ומבקשת לה מנוח ואינה מוצאת. 44 אז תאמר: אשובה אל ביתי שיצאתי ממנו. היא באה ומוצאת אותו מפנה, מטאטא ומהדר. 45 מיד היא הולכת ולוקחת אתה שבע רוחות אחרות רעות ממנה וכלן נכנסות לשכן שם. אכן גרועה אחריתו של האיש ההוא מראשיתו. כן גם יהיה לדור הרע הזה.
46 בשעה שדבר אל המון העם באו אמו ואחיו. הם עמדו בחוץ ורצו לדבר אתו. 47 אמר לו מישהו: הנה אמך ואחיך עומדים בחוץ ומבקשים לדבר אתך. 48 מי היא אמי ומי הם אחי? השיב ואמר לאיש אשר הודיע לו; 49 ובהושיטו את ידו אל תלמידיו אמר: הנה אמי ואחי, 50 כי כל העושה את רצון אבי שבשמים הוא אחי ואחותי ואמי.
13
 1 ביום ההוא יצא ישוע מן הבית וישב על יד הים. 2 כיון שנקהלו אליו המון עם רב ירד לסירה לשבת בה וכל ההמון עמד על החוף. 3 אז דבר אליהם רבות במשלים ואמר: הנה הזורע יצא לזרע. 4 כאשר זרע נפלו כמה זרעים בשולי הדרך ובאו צפרים ואכלו אותם. 5 אחרים נפלו על אדמת טרשים, במקום שלא היתה להם הרבה אדמה, ומהרו לצמח מפני שלא היתה להם אדמה עמקה. 6 אולם כשזרחה השמש נצרבו ובאין שרש התיבשו. 7 אחרים נפלו בין קוצים, אך הקוצים צמחו והחניקו אותם. 8 ואחרים נפלו על אדמה טובה ועשו פרי - זה פי מאה, זה פי ששים וזה פי שלושים. 9 מי שאזנים לו, שישמע!
10 נגשו התלמידים ושאלו: מדוע אתה מדבר אליהם במשלים? 11 השיב ואמר: מפני שלכם נתן לדעת את סודות מלכות השמים, אך להם לא נתן. 12 כי מי שיש לו נתון ינתן לו ושפע יהיה לו, אך מי שאין לו, גם מה שיש לו ילקח ממנו. 13 לכן במשלים אני מדבר אליהם, כי בראותם אינם רואים ובשמעם אינם שומעים אף אינם מבינים. 14 ומתקימת בהם נבואת ישעיהו לאמר: שמעו שמוע ואל תבינו וראו ראו ואל תדעו. 15 השמן לב העם הזה ואזניו הכבד ועיניו השע, פן יראה בעיניו ובאזניו ישמע ולבבו יבין, ושב ורפא לו.
16 אשרי עיניכם הרואות ואזניכם השומעות. 17 אמן. אומר אני לכם, נביאים וצדיקים רבים נכספו לראות את אשר אתם רואים ולא ראו, ולשמע את אשר אתם שומעים ולא שמעו.
18 ובכן שמעו אתם את פשר משל הזורע. 19 כל השומע את דבר המלכות ואיננו מבין, בא הרע וחוטף את מה שנזרע בלבבו; זהו הנזרע בשולי הדרך. 20 הנזרע על אדמת טרשים הוא השומע את הדבר ומיד מקבל אותו בשמחה, 21 אך אין לו שרש בתוכו ורק לשעה יעמד, ובהיות צרה או רדיפה בגלל הדבר הוא נכשל מיד. 22 הנזרע בין הקוצים הוא השומע את הדבר, אלא שדאגות העולם הזה ומדוחי העשר מחניקים את הדבר ולא יעשה פרי. 23 הנזרע על האדמה הטובה הוא השומע את הדבר ומבין וגם עושה פרי - זה עושה פי מאה, זה פי ששים וזה פי שלושים.
24 המשיך וספר להם משל אחר: מלכות השמים דומה לאיש הזורע זרע טוב בשדהו. 25 והנה כשישנו האנשים בא אויב, זרע עשבים רעים בין החטים והלך לו. 26 כאשר צמחו הגבעולים ועשו תבואה נראו גם העשבים הרעים. 27 אז נגשו עבדי בעל הבית ואמרו אליו, אדוננו, הלא זרע טוב זרעת בשדך; מנין יש בו עשבים רעים? 28 אמר להם, איש אויב עשה זאת. שאלו העבדים, האם אתה רוצה שנלך ונלקט אותם? 29 השיב בעל הבית, לא, שמא בלקטכם את העשבים הרעים תעקרו אתם גם את החטים. 30 הניחו לשניהם לגדל יחד עד הקציר. בעת הקציר אמר לקוצרים: לקטו בראשונה את העשבים הרעים ואגדו אותם לאלמות כדי לשרפם, ואת החטים אספו לאסם שלי.
31 הוסיף וספר משל אחר: מלכות השמים דומה לגרגיר חרדל אשר לקחו איש וזרע אותו בשדהו. 32 אמנם קטן הוא מכל הזרעים, אך לאחר צמיחתו גדול הוא מן הירקות והופך לעץ, כך שעופות השמים באים ומקננים בין ענפיו.
33 עוד משל ספר להם: מלכות השמים דומה לשאור אשר לקחה אשה וטמנה אותו בעשרים קילוגרם קמח עד שהחמיץ כלו.
34 את כל אלה דבר ישוע להמון העם במשלים, ובלי משל לא דבר אליהם; 35 למען יתקים מה שנאמר בפי הנביא: אפתחה במשל פי, אביעה חידות מני קדם.
36 אחרי כן שלח ישוע את המון העם ונכנס הביתה. נגשו אליו תלמידיו ואמרו: הסבר נא לנו את משל העשבים הרעים.
37 השיב ואמר: הזורע את הזרע הטוב הוא בן האדם. 38 השדה הוא התבל. הזרע הטוב הוא בני המלכות, והעשבים הרעים הם בני הרע. 39 האויב הזורע אותם הוא השטן. הקציר הוא קץ העולם, והקוצרים הם המלאכים. 40 ובכן, כמו שאוספים את העשבים הרעים ושורפים אותם באש כך יהיה בקץ העולם. 41 בן האדם ישלח את מלאכיו וילקטו מממלכתו את כל המכשלות ואת כל עושי הרשע, 42 וישליכו אותם אל תנור האש; שם יהיו היללה וחרוק השנים. 43 אז יזהירו הצדיקים כשמש בממלכת אביהם. מי שאזנים לו, שישמע!
44 דומה מלכות השמים לאוצר טמון בשדה, והנה מצאו איש. הוא טומן אותו שוב ובשמחתו הוא הולך ומוכר את כל אשר לו וקונה את השדה ההוא. 45 עוד דומה מלכות השמים לסוחר המחפש מרגליות יפות. 46 כאשר מצא מרגלית אחת יקרת ערך הלך ומכר את כל אשר לו וקנה אותה.
47 ועוד דומה מלכות השמים לרשת שהשלכה לים ואספה מכל מין. 48 כאשר נתמלאה העלו אותה לחוף וישבו ולקטו את הטובים לתוך הכלים ואת הרעים השליכו. 49 כך יהיה בקץ העולם. המלאכים יצאו ויבדילו את הרשעים מבין הצדיקים 50 וישליכו אותם אל תנור האש; שם יהיו היללה וחרוק השנים. 51 האם הבינותם את כל זה? השיבו לו: כן.
52 אמר להם: לכן כל סופר למוד מלכות שמים דומה לבעל בית המוציא מאוצרו חדשות וגם ישנות.
53 כאשר סים ישוע את המשלים האלה הלך משם. 54 הוא בא אל עירו ולמד אותם בבית הכנסת עד כי השתוממו ואמרו: מנין לו החכמה הזאת ומעשי הנסים? 55 הרי זה בנו של הנגר. הלא שם אמו מרים ואחיו יעקב ויוסף ושמעון ויהודה. 56 ואחיותיו הרי כלן פה אתנו. אם כן מנין לו כל הדברים האלה? 57 הוא היה להם למכשול.
אמר להם ישוע: אין נביא בעירו ובביתו, 58 ולא עשה שם נסים רבים בגלל חסר אמונתם.
14
 1 בעת ההיא שמע הורדוס שר רבע המדינה את שמע ישוע. 2 אמר אל משרתיו: זהו יוחנן המטביל. הוא קם מן המתים ולכן פועלים בו מעשי הנסים; 3 שכן הורדוס תפס את יוחנן, כבל אותו ושם אותו בבית הסהר בגלל הורודיה אשת פיליפוס אחיו, 4 לאחר שיוחנן אמר לו, אסור לך לקחת אותה. 5 הורדוס רצה להרג אותו, אולם חשש מן ההמון מפני שחשבוהו לנביא. 6 כשהוחג יום הלדתו של הורדוס רקדה בת הורודיה בין הנוכחים ומצאה חן בעיני הורדוס. 7 לפיכך הבטיח לה בשבועה לתת לה כל מה שתבקש. 8 על פי הדרכת אמה - אמרה: תן לי פה בקערה את ראש יוחנן המטביל. 9 התעצב המלך, אלא שבגלל השבועה והמסבים אתו צוה לתת לה. 10 הוא שלח לכרת את ראש יוחנן בבית הסהר, 11 וכאשר הובא ראשו בקערה נתנוהו לנערה והיא הביאה אותו לאמה. 12 באו תלמידיו, לקחו את גופתו וקברו אותה, והלכו והודיעו לישוע.
13 ישוע שמע ונסע משם בסירה אל מקום שומם, הוא לבדו. כיון ששמעו ההמונים הלכו אחריו ברגל מן הערים. 14 כשיצא ראה המון עם רב. הוא נתמלא רחמים עליהם ורפא את החולים שביניהם. 15 לעת ערב נגשו אליו תלמידיו ואמרו: המקום שומם והשעה כבר מאחרת; שלח את המון העם וילכו אל הכפרים לקנות להם אכל.
16 אמר להם ישוע: אין הם צריכים ללכת. תנו להם אתם לאכל.
17 השיבו לו: אין לנו פה אלא חמש ככרות לחם ושני דגים.
18 אמר: הביאו אותם אלי הנה. 19 הוא צוה את העם לשבת על הדשא, לקח את חמש ככרות הלחם ואת שני הדגים, נשא עיניו השמימה וברך. לאחר מכן בצע את הלחם ונתן לתלמידים והתלמידים נתנו לעם. 20 הכל אכלו ושבעו, וממה שנותר אספו שנים עשר סלים מלאים. 21 מספר האוכלים היה כחמשת אלפים איש מלבד הנשים והטף.
22 מיד האיץ בתלמידיו להכנס לסירה ולהקדים אותו בנסיעה אל עבר הים עד שהוא ישלח את המון העם. 23 הוא שלח את העם ועלה להר לבדו כדי להתפלל. לעת ערב היה שם לבדו. 24 בינתים הגיעה הסירה למרחק כמה מילין מן החוף כשהיא מטלטלת על הגלים והרוח נושבת נגדה. 25 והנה באשמרת הלילה הרביעית בא אליהם ישוע והוא מהלך על פני הים. 26 כשראוהו התלמידים מהלך על פני הים נבהלו. אמרו: רוח רפאים היא, והחלו לצעק מפחד.
27 מיד דבר אליהם ישוע ואמר: חזקו, אני הוא. אל תפחדו.
28 השיב כיפא ואמר אליו: אדוני, אם אתה הוא, צוני לבוא אליך על פני המים.
29 אמר ישוע: בוא!
כיפא ירד מן הסירה והלך על פני המים לקראת ישוע. 30 אולם כשראה את הרוח הסוערת פחד והחל לשקע. הוא צעק: אדוני, הצל אותי!
31 מיד הושיט ישוע את ידו, החזיק בו ואמר לו: קטן אמונה, מדוע עלה ספק בלבך?
32 בעלותם לסירה פסקה הרוח, 33 והאנשים שהיו בסירה השתחוו לו באמרם: באמת בן האלהים אתה.
34 הם עברו את הים ובאו לחוף גנוסר. 35 אנשי המקום הכירו אותו ושלחו להודיע לכל הסביבה. הביאו אליו את כל החולים 36 ובקשו ממנו רק לנגע בכנף בגדו; וכל הנוגעים נרפאו.
15
 אחרי כן נגשו אל ישוע סופרים ופרושים מירושלים 2 ושאלו אותו: מדוע עוברים תלמידיך על מסרת הזקנים, שאין הם נוטלים ידים לסעודה?
3 השיב ואמר להם: מדוע גם אתם עוברים על מצות אלהים למען המסרת שלכם? 4 הן האלהים צוה, כבד את אביך ואת אמך ומקלל אביו ואמו מות יומת, 5 אבל אתם אומרים, כל האומר לאביו או לאמו, כל דבר משלי שאתה יכול להנות ממנו הרי הוא הקדש, 6 אינו חיב לכבד את אביו ואמו; והפרתם את דבר אלהים למען המסרת שלכם. 7 צבועים! היטב נבא עליכם ישעיהו באמרו: 8 העם הזה בשפתיו כבדוני ולבו רחק ממני. 9 ותהי יראתם אתי מצות אנשים מלמדה.
10 הוא קרא לעם ואמר להם: שמעו והבינו! 11 לא הנכנס אל הפה מטמא את האדם, אלא היוצא מן הפה - זה מטמא את האדם.
12 נגשו תלמידיו ואמרו לו: האם אתה יודע שהפרושים בשמעם את הדבר הזדעזעו?
13 השיב ואמר: כל נטע אשר לא נטע אבי שבשמים עקור יעקר. 14 הניחו להם. מורי דרך עורים הם לעורים; ואם עור מדריך את העור הרי שניהם יפלו לבור.
15 הגיב כיפא ואמר לו: באר נא לנו את המשל.
16 השיב ישוע: גם אתם עוד חסרי בינה? 17 האינכם מבינים שכל מה שנכנס לפה יורד אל הבטן ומוטל למוצאות? 18 אבל הדברים היוצאים מן הפה נובעים מן הלב ואלה מטמאים את האדם, 19 כי מן הלב נובעות מחשבות רשע, רציחות, נאופים, זנונים, גנבות, עדיות שקר וגדופים. 20 אלה הם המטמאים את האדם, אבל אכילה בלא נטילת ידים אינה מטמאת את האדם.
21 ישוע יצא משם ופרש אל סביבות צור וצידון. 22 והנה יצאה מאותו האזור אשה כנענית וצעקה אליו: רחם עלי, אדוני, בן דוד. בתי מענה מאד על ידי שד. 23 אך הוא לא השיב לה דבר.
נגשו תלמידיו ובקשו ממנו: שלח אותה, כי היא צועקת אחרינו.
24 ענה ישוע ואמר: לא נשלחתי אלא אל הצאן האובדות אשר לבית ישראל.
25 היא התקרבה, השתחותה לו ואמרה: אדוני, עזר לי.
26 השיב לה באמרו: לא נאה לקחת את הלחם של הבנים ולזרק אותו לכלבים.
27 אמרה לו: כן, אדוני, אבל אפלו הכלבים אוכלים מן הפרורים הנופלים משלחן אדוניהם.
28 אמר לה ישוע: אשה, גדולה אמונתך. יהי לך כרצונך, ובאותה שעה נרפאה בתה.
29 ישוע עזב את המקום, ולאחר שעבר ליד ים הגליל עלה להר וישב שם. 30 באו אליו המון עם רב ואתם פסחים, נכים, עורים, אלמים ורבים אחרים שהנחו לרגליו, והוא רפא אותם. 31 כראות העם אלמים מדברים, נכים בריאים, פסחים מהלכים ועורים רואים, נתמלאו פליאה ושבחו את אלהי ישראל.
32 קרא ישוע לתלמידיו ואמר: נכמרו רחמי על העם. זה שלושה ימים הם נמצאים אתי ואין להם מה לאכל. אינני חפץ לשלח אותם רעבים פן יתעלפו בדרך.
33 אמרו לו תלמידיו: מאין לנו במדבר די לחם להשביע המון רב כזה?
34 אמר ישוע: כמה ככרות לחם יש לכם?
השיבו: שבע, ומעט דגים קטנים.
35 אז צוה את העם לשבת על הארץ; 36 לקח את שבע ככרות הלחם ואת הדגים ולאחר שברך, פרס ונתן לתלמידים והתלמידים נתנו לעם. 37 הכל אכלו ושבעו, וממה שנותר אספו שבעה סלים מלאים. 38 מספר האוכלים היה ארבעת אלפים איש מלבד הנשים והטף. 39 לאחר מכן שלח את העם, ירד לסירה והגיע אל אזור מגדן.
16
 הפרושים והצדוקים נגשו לנסות אותו ובקשו ממנו להראות להם אות מן השמים. 2 השיב ואמר להם: לעת ערב אתם אומרים, מזג אויר נאה, כי השמים אדמים; 3 ובבקר, סגריר היום, כי אדמים וקודרים השמים. את פני השמים אתם יודעים לפרש, אך את אותות הזמנים אינכם יכולים? 4 דור רע ומנאף מבקש לו אות, ואות לא ינתן לו מלבד אות יונה הנביא. הוא עזב אותם והלך.
5 כשעברו התלמידים אל הצד השני שכחו לקחת לחם. אמר להם ישוע: 6 שימו לבבכם והזהרו משאור הפרושים והצדוקים. 7 אך הם אמרו בלבבם, לחם לא לקחנו.
8 ישוע הבחין בזה ואמר: קטני אמונה, מדוע אתם אומרים בקרבכם שאין לכם לחם? 9 עדין אינכם מבינים אף לא זוכרים את חמש ככרות הלחם לחמשת אלפים איש וכמה סלים לקחתם? 10 גם לא את שבע ככרות הלחם לארבעת אלפים איש וכמה סלים לקחתם? 11 איך זה אינכם מבינים שלא על ככרות הלחם דברתי אליכם? הזהרו משאור הפרושים והצדוקים!
12 אז הבינו כי לא אמר להם להזהר משאור הלחם אלא מתורת הפרושים והצדוקים.
13 כשבא ישוע אל סביבות קיסריה של פיליפוס שאל את תלמידיו: מה אומרים האנשים על בן האדם, מי הוא?
14 השיבו: יש אומרים, יוחנן המטביל; אחרים אומרים, אליהו; ואחרים - ירמיהו או אחד מהנביאים.
15 שאל אותם: ואתם מה אומרים, מי אני?
16 ענה שמעון כיפא ואמר: אתה המשיח, בן אלהים חיים!
17 אמר לו ישוע: אשריך שמעון בר יונה, כי לא בשר ודם גלה לך, אלא אבי שבשמים. 18 וגם אני אומר לך כי אתה כיפא ועל הצור הזה אבנה את קהלתי ושערי שאול לא יגברו עליה. 19 אתן לך את מפתחות מלכות השמים וכל מה שתאסר על הארץ יהיה אסור בשמים, וכל מה שתתיר על הארץ יהיה מתר בשמים. 20 אז הזהיר את תלמידיו שלא יספרו לאיש כי הוא המשיח.
21 מאותה עת החל ישוע להבהיר לתלמידיו כי עליו ללכת לירושלים ולסבל הרבה מידי הזקנים וראשי הכהנים והסופרים, ולההרג וביום השלישי לקום. 22 לקח אותו כיפא לצד והחל לגער בו באמרו: חלילה לך, אדוני. אל יהיה הדבר הזה לך!
23 פנה ישוע ואמר לכיפא: סור מלפני, שטן. מכשול אתה לי, כי אין לבך לדברי אלהים אלא לדברי בני אדם.
24 אז אמר ישוע לתלמידיו: מי שרוצה לבוא אחרי, שיתכחש לעצמו ויקח את צלבו וילך אחרי; 25 כי החפץ להציל את נפשו יאבד אותה, אבל המאבד את נפשו למעני ימצאנה. 26 מה תועלת תצמח לאדם אם ירויח את כל העולם ויפסיד את נפשו, או מה יתן אדם כתמורה בעד נפשו? 27 הן עתיד בן האדם לבוא בכבוד אביו עם מלאכיו ואז ישלם לכל איש כמעשהו. 28 אמן. אומר אני לכם, יש מן העומדים פה שלא יטעמו מות עד כי יראו את בן האדם בא במלכותו.
17
 לאחר ששה ימים לקח ישוע את כיפא ואת יעקב ואת יוחנן אחיו. הוא העלה אותם להר גבוה לבדם 2 והשתנה לעיניהם; פניו זהרו כשמש ובגדיו הלבינו כאור. 3 לפתע נראו אליהם משה ואליהו כשהם מדברים אתו. 4 הגיב כיפא ואמר אל ישוע: אדוני, טוב שאנחנו כאן. אם תרצה אעשה פה שלוש סכות, לך אחת, למשה אחת ולאליהו אחת. 5 עודו מדבר וענן בהיר סכך עליהם והנה קול אומר מתוך הענן: זה בני אהובי אשר חפצתי בו; אליו תשמעון.
6 כשמעם זאת נפלו התלמידים על פניהם ופחדו עד מאד. 7 ישוע נגש, נגע בהם ואמר: קומו ואל תפחדו! 8 הם נשאו עיניהם ולא ראו איש זולתי ישוע לבדו. 9 כשירדו מן ההר צוה עליהם ישוע: אל תספרו את המראה לאיש עד אשר יקום בן האדם מן המתים. 10 שאלוהו התלמידים: מדוע זה אומרים הסופרים כי אליהו צריך לבוא תחלה?
11 השיב ישוע ואמר: אליהו אמנם יבוא וישיב את הכל, 12 אבל אומר אני לכם שאליהו כבר בא ולא הכירוהו אלא עשו בו כרצונם; כך גם בן האדם עתיד לסבל מידם.
13 אז הבינו התלמידים כי על יוחנן המטביל דבר אליהם.
14 כאשר באו אל המון העם נגש אליו איש וכרע על ברכיו לפניו. 15 אמר האיש: אדוני, רחם נא על בני. הוא מכה ירח ומחלתו קשה, כי לעתים קרובות הוא נופל לאש ולעתים קרובות למים. 16 הבאתי אותו אל תלמידיך והם לא יכלו לרפאו.
17 השיב ישוע ואמר: הוי דור חסר אמונה ומעות דרך, עד מתי אהיה עמכם? עד מתי אסבל אתכם? הביאו אותו הנה אלי!
18 גער ישוע בשד והשד יצא ממנו. מאותה שעה נרפא הנער. 19 לאחר מכן נגשו התלמידים אל ישוע לבדם ושאלו: מדוע לא יכלנו אנחנו לגרש אותו?
20 השיב להם: בגלל מעוט אמונתכם. אמן אומר אני לכם, אם יש לכם אמונה כגרגיר החרדל ותאמרו להר הזה זוז מפה לשם - הוא יזוז, ושום דבר לא יבצר מכם.
22 כאשר התהלכו בגליל אמר להם ישוע: עתיד בן האדם להמסר לידי אנשים 23 ויהרגוהו וביום השלישי יקום. אז התעצבו עצב רב.
24 כבואם אל כפר נחום נגשו אל כיפא גובי מחצית השקל ושאלו: האם רבכם אינו משלם את מחצית השקל?
25 כן, השיב להם.
כאשר נכנס הביתה הקדים ישוע לשאל אותו: מה דעתך, שמעון, מלכי הארץ ממי הם לוקחים מכס ומס, מבניהם או מן הזרים?
26 כשהשיב מן הזרים, אמר לו ישוע: אם כן, הבנים פטורים. 27 אבל כדי שלא נהיה להם למכשול, לך אל הים, השלך חכה וקח את הדג שיעלה ראשונה. כשתפתח את פיו תמצא מטבע; קח אותו ותן להם בעדי ובעדך.
18
 אותה שעה נגשו התלמידים אל ישוע ושאלו: מי הוא הגדול במלכות השמים?
2 ישוע קרא אליו ילד, העמידו ביניהם 3 ואמר: אמן אומר אני לכם, אם לא תשובו ותהיו כילדים לא תכנסו למלכות השמים. 4 לכן מי שישפיל את עצמו להיות כילד הזה הוא הגדול במלכות השמים. 5 כל המקבל ילד אחד כזה בשמי, אותי הוא מקבל.
6 אך כל המכשיל אחד מן הקטנים האלה המאמינים בי, מוטב לו שתתלה אבן רחים על צוארו ויטבע במצולות ים. 7 אוי לעולם מן המכשולים, כי מן ההכרח שיבואו מכשולים, אבל אוי לאיש שהמכשול יבוא דרכו.
8 אם ידך או רגלך תכשיל אותך, קצץ אותה והשלך אותה ממך. מוטב לך לבוא לחיים גדם או קטע מהיותך משלך לאש עולם עם שתי ידים או שתי רגלים. 9 ואם עינך תכשיל אותך, נקר אותה והשלך אותה ממך. מוטב לך לבוא לחיים עם עין אחת מהיותך משלך לגיהנום האש עם שתי עינים.
10 הזהרו שלא תבוזו לאחד הקטנים האלה. הריני אומר לכם כי המלאכים שלהם בשמים רואים תמיד את פני אבי שבשמים. 12 מה דעתכם? אם יש לאיש מאה כבשים ואבד אחד מהם, האם לא יעזב את התשעים ותשעה על ההרים וילך לחפש את האובד? 13 וכאשר ימצא אותו, אמן אומר אני לכם, ישמח עליו יותר מאשר על התשעים ותשעה שלא אבדו. 14 כך אין רצון מלפני אביכם שבשמים שיאבד אחד מן הקטנים האלה.
15 אם יחטא לך אחיך, לך והוכח אותו בינך ובינו לבד. אם ישמע לך, קנית לך את אחיך. 16 ואם לא ישמע, קח אתך עוד אחד או שנים, כדי שעל פי שנים או שלושה עדים יקום כל דבר. 17 אם לא ישמע להם, הגד לקהלה; ואם לא ישמע גם לקהלה, שיהיה לך כגוי וכמוכס.
18 אמן אני אומר לכם, כל מה שתאסרו על הארץ אסור יהיה בשמים וכל מה שתתירו על הארץ יהיה מתר בשמים. 19 עוד אומר אני לכם, אם שנים מכם יסכימו עלי אדמות בכל דבר אשר יבקשו, היה יהיה להם מאת אבי שבשמים;
20 כי במקום אשר שנים או שלושה נאספים לשמי שם אני בתוכם.
21 כיפא נגש ושאל אותו: אדוני, כמה פעמים יחטא לי אחי ואסלח לו? האם עד שבע פעמים? 22 השיב לו ישוע: אינני אומר לך עד שבע פעמים אלא עד שבעים ושבע. 23 על כן דומה מלכות השמים למלך בשר ודם שרצה לערך חשבון עם עבדיו. 24 כאשר החל לחשב הובא לפניו איש שהיה חיב לו עשרת אלפים ככרי כסף. 25 כיון שלא היה לו לשלם צוה אדוניו למכר אותו ואת אשתו ואת בניו ואת כל אשר לו כדי שישלם החוב. 26 כרע העבד והשתחוה לו באמרו, אנא, היה סבלן כלפי ואשלם לך את הכל. 27 נכמרו רחמי האדון על העבד ההוא, פטר אותו וותר לו על החוב. 28 כשיצא העבד ההוא מצא את אחד מחבריו העבדים שהיה חיב לו מאה דינרים. תפס אותו בגרונו ואמר, שלם מה שאתה חיב! 29 נפל חברו לרגליו ובקש מאתו, אנא, היה סבלן כלפי ואשלם לך. 30 אלא שהוא לא הסכים ועוד הלך והשליך אותו לכלא עד אשר ישלם את החוב. 31 כשראו חבריו העבדים את הנעשה התעצבו מאד ובאו וספרו לאדונם את כל אשר היה. 32 אז קרא לו אדוניו ואמר לו, עבד רשע, את כל החוב ההוא מחלתי לך משום שבקשת ממני. 33 האם לא היית צריך גם אתה לרחם על חברך העבד כשם שאני רחמתי עליך? 34 ובכעסו מסר אותו אדוניו לנוגשים עד אשר ישלם את החוב כלו. 35 ככה גם אבי שבשמים יעשה לכם אם לא תמחלו איש לאחיו בכל לבבכם.
19
 1 כשגמר ישוע לדבר את הדברים האלה יצא מן הגליל ובא לאזור יהודה שבעבר הירדן. 2 המון עם רב הלכו אחריו והוא רפא אותם שם.
3 נגשו אליו כמה פרושים לנסות אותו ואמרו: האם מתר לאיש לגרש את אשתו על כל דבר?.
4 השיב להם ואמר: האם לא קראתם שהבורא עשה אותם זכר ונקבה מבראשית 5 וגם אמר, על כן יעזב איש את אביו ואת אמו ודבק באשתו והיו לבשר אחד? 6 אין הם עוד שנים אלא בשר אחד. לכן מה שחבר האלהים אל יפריד האדם.
7 אם כן למה צוה משה לתת לה ספר כריתות ולשלחה? שאלו אותו.
8 השיב להם: בגלל קשי לבבכם התיר לכם משה לשלח את נשיכם, אך מראשית לא היה כך. 9 ואני אומר לכם, המגרש את אשתו שלא על דבר זנות ונושא אחרת נואף הוא.
10 אמרו לו התלמידים: אם כך הוא דין האיש והאשה לא כדאי להתחתן.
11 אמר להם: לא הכל מבינים את הדבר הזה, רק אלה שנתן להם. 12 יש סריסים שנולדו כך מבטן אמם, יש סריסים שנעשו סריסים על ידי בני אדם, יש סריסים אשר עשו עצמם לסריסים למען מלכות שמים. מי שביכלתו לקבל, שיקבל.
13 אז הביאו אליו ילדים כדי שיסמך ידיו עליהם ויתפלל בעדם, אלא שהתלמידים גערו בהם. 14 אך ישוע אמר: הניחו לילדים לבוא אלי ואל תמנעו בעדם, כי לכאלה מלכות השמים. 15 הוא סמך ידיו עליהם ואחרי כן הלך משם.
16 נגש אליו איש אחד ושאל: רבי, איזה טוב עלי לעשות כדי להשיג חיי עולם?
17 אמר אליו: מדוע אתה שואל אותי בנוגע לטוב? אחד הוא הטוב, אבל אם רצונך לבוא לחיים, שמר את המצוות.
18 שאל האיש: איזה? השיב ישוע: לא תרצח, לא תנאף, לא תגנב, לא תענה ברעך עד שקר, 19 כבד את אביך ואת אמך, ואהבת לרעך כמוך.
20 אמר הבחור: את כל אלה שמרתי; מה עוד חסר לי?
21 אמר לו ישוע: אם רצונך להיות שלם, לך מכר את רכושך ותן לעניים ויהיה לך אוצר בשמים; אחר כך בוא ולך אחרי.
22 כששמע הבחור את הדבר הזה הלך משם עצוב, שכן היו לו נכסים רבים. 23 אמר ישוע לתלמידיו: אמן אומר אני לכם, בקשי יכנס עשיר למלכות השמים. 24 ועוד אני אומר לכם, נקל לגמל לעבר דרך נקב מחט מהכנס עשיר אל מלכות האלהים.
25 שמעו התלמידים ותמהו מאד. אם כן, מי יכול להושע? שאלו.
26 הביט בהם ישוע ואמר: מבני אדם נבצר הדבר, אבל האלהים כל יכול.
27 הגיב כיפא ואמר אליו: הנה אנחנו עזבנו הכל והלכנו אחריך, אם כן מה יהיה לנו?
28 אמר להם ישוע: אמן. אומר אני לכם, אתם ההולכים אחרי, כאשר תתחדש הבריאה ובן האדם ישב על כסא כבודו, תשבו גם אתם על שנים עשר כסאות לשפט את שנים עשר שבטי ישראל. 29 וכל מי שעזב בתים או אחים ואחיות או אב ואם או אשה או בנים או שדות למען שמי - יקבל פי מאה ויירש חיי עולם. 30 אבל רבים מן הראשונים יהיו אחרונים ומהאחרונים - ראשונים.
20
 1 כי דומה מלכות השמים לאיש בעל אחזה שיצא השכם בבקר לשכר פועלים לכרמו, 2 ולאחר שהסכים עם הפועלים על שכר דינר ליום שלח אותם אל כרמו. 3 כשיצא בשעה תשע ראה אחרים עומדים בטלים בשוק. 4 אמר להם, לכו גם אתם אל כרמי ואתן לכם את המגיע לכם. הם הלכו. 5 יצא גם בשעה שתים עשרה וגם בשעה שלוש ועשה כדבר הזה. 6 אחרי כן יצא בשעה חמש לפנות ערב ומצא אחרים עומדים. שאל אותם, למה אתם עומדים פה בטלים כל היום? 7 השיבו לו, מפני שלא שכר אותנו איש. אמר להם, לכו גם אתם אל הכרם. 8 לעת ערב אמר בעל הכרם אל פקידו, קרא את הפועלים ושלם להם את שכרם, החל באחרונים וכלה בראשונים. 9 באו אלה שנשכרו בשעה חמש לפנות ערב וקבלו איש איש דינר אחד. 10 כשבאו הראשונים דמו בנפשם שיקבלו יותר, אך גם הם קבלו איש איש דינר אחד. 11 לאחר שקבלו התלוננו לפני בעל הבית באמרם, 12 אלה האחרונים עבדו שעה אחת ואתה השוית אותם אלינו - אנחנו שסבלנו את כבד היום ואת החם! 13 השיב ואמר אל אחד מהם, חבר, אינני עושק אותך. הרי על שכר דינר הסכמת אתי. 14 קח את שלך ולך, ואולם רצוני לתת לאחרון הזה כמו לך. 15 האם אסור לי לעשות בשלי כרצוני? או שמא עינך צרה על שטוב אני? 16 ככה יהיו האחרונים ראשונים והראשונים אחרונים.
17 כשהיה ישוע קרוב לעלות לירושלים לקח את השנים עשר לבדם ובדרך אמר להם: 18 הנה אנחנו עולים לירושלים ובן האדם ימסר לראשי הכהנים ולסופרים. הם יחרצו את דינו למות 19 וימסרו אותו לגויים להתל בו ולהלקותו ולצלב אותו, וביום השלישי יקום.
20 אחרי כן נגשה אליו האם של בני זבדי עם בניה והשתחותה לו לבקש ממנו דבר.
21 שאל אותה: מה בקשתך? השיבה לו: אמר נא שישבו שני בני אלה אחד לימינך ואחד לשמאלך במלכותך.
22 ענה ישוע ואמר: אינכם יודעים מה שאתם מבקשים. האם יכולים אתם לשתות את הכוס אשר אני עתיד לשתות?
השיבו לו: יכולים אנו.
23 אמר להם: אמנם את כוסי תשתו, אך לשבת לימיני ולשמאלי אין בידי לתת אלא לאשר הוכן להם מאת אבי.
24 כאשר שמעו זאת העשרה נתמלאו כעס על שני האחים. 25 קרא להם ישוע ואמר: אתם יודעים שהמושלים בגויים רודים בהם והגדולים שולטים בהם. 26 אל יהי כן ביניכם. אדרבא, החפץ להיות גדול בכם יהא משרת שלכם, 27 והחפץ להיות ראשון ביניכם יהא עבד לכם, 28 כשם שבן האדם לא בא כדי שישרתוהו אלא כדי לשרת ולתת את נפשו כפר בעד רבים.
29 בצאתם מיריחו הלכו אחריו המון עם רב. 30 והנה שני עורים, שישבו בצד הדרך ושמעו כי ישוע עובר, החלו לצעק: אדוננו בן דוד, רחם עלינו! 31 העם גער בהם להשתיקם, אך הם צעקו ביתר שאת: אדוננו בן דוד, רחם עלינו!
32 ישוע נעצר, קרא להם ושאל: מה רצונכם שאעשה לכם?
33 השיבו לו: אדון - שתפקחנה עינינו! 34 נתמלא ישוע רחמים ונגע בעיניהם. מיד ראו והלכו אחריו.
21
 1 כאשר התקרבו לירושלים ובאו אל בית פגי, אל הר הזיתים, שלח ישוע שני תלמידים 2 באמרו להם: לכו אל הכפר אשר ממולכם ומיד תמצאו אתון קשורה ועיר אתה. התירו אותם והביאו אלי. 3 ואם מישהו יאמר לכם דבר, תאמרו האדון זקוק להם ומיד ישלח אותם.
4 כל זה קרה כדי שיתקים דבר הנביא: 5 אמרו לבת ציון: הנה מלכך יבוא לך, עני ורכב על חמור ועל עיר בן אתנות.
6 התלמידים הלכו ועשו כמצות ישוע. 7 הם הביאו את האתון ואת העיר ולאחר ששמו עליהם את בגדיהם הוא ישב עליהם. 8 רבים מן ההמון פרשו את בגדיהם על הדרך ואחרים כרתו ענפים מן העצים ושטחו אותם על הדרך. 9 והמון העם שהלכו לפניו ואחריו קראו: הושע נא לבן דוד! ברוך הבא בשם יהוה! הושע נא במרומים!
10 בהכנסו לירושלים המתה כל העיר והכל שאלו: מי הוא זה?
11 השיבו המוני העם: זה הנביא ישוע מנצרת אשר בגליל.
12 ישוע נכנס לבית המקדש וגרש את כל המוכרים והקונים בבית המקדש והפך את שלחנות מחליפי הכספים ואת כסאות מוכרי היונים. 13 אמר להם: הן כתוב, ביתי בית תפלה יקרא, אך אתם הופכים אותו למערת פריצים.
14 נגשו אליו עורים ופסחים בבית המקדש והוא רפא אותם. 15 כראות ראשי הכהנים והסופרים את הנפלאות אשר עשה ואת הילדים הצועקים במקדש, הושע נא לבן דוד!, נתמלאו כעס 16 ואמרו לו: אתה שומע מה שאלה אומרים?
השיב להם ישוע: כן, האם מעודכם לא קראתם, מפי עוללים ויונקים יסדת עז? 17 לאחר מכן עזב אותם ויצא אל מחוץ לעיר, אל בית עניה, ולן שם.
18 בבקר שב אל העיר והוא רעב. 19 כשראה עץ תאנה אחד בדרך התקרב אליו ולא מצא בו מאומה מלבד עלים. אמר אליו: מעתה לא יהיה ממך פרי לעולם! ובו ברגע התיבש עץ התאנה. 20 כראותם זאת תמהו התלמידים ואמרו: איך יבש עץ התאנה פתאום?
21 השיב להם ישוע: אמן אומר אני לכם, אם יש לכם אמונה ואינכם מפקפקים, לא רק כמעשה התאנה הזאת תעשו, אלא גם אם תגידו להר הזה העקר והזרק לתוך הים, יתקים הדבר. 22 וכל מה שתבקשו בתפלה ואתם מאמינים תקבלוהו.
23 כשנכנס לבית המקדש ולמד שם נגשו אליו ראשי הכהנים וזקני העם ושאלו: באיזו סמכות אתה עושה את הדברים האלה ומי נתן לך את הסמכות הזאת? 24 השיב ישוע ואמר להם: גם אני אשאל אתכם דבר אחד אשר אם תגידו לי אותו, גם אני אגיד לכם באיזו סמכות אני עושה את הדברים האלה. 25 טבילת יוחנן מאין היתה, מן השמים או מבני אדם?
אז חשבו בלבבם: 26 אם נאמר מן השמים, יאמר לנו אם כן מדוע לא האמנתם לו? ואם נאמר מבני אדם, חוששים אנו מן העם, כי כלם חושבים את יוחנן לנביא.
27 השיבו ואמרו לישוע: אין אנו יודעים.
אמר להם: גם אני לא אמר לכם באיזו סמכות אני עושה את הדברים האלה.
28 אבל מה דעתכם: לאיש היו שני בנים. הוא נגש אל הראשון ואמר, בני, לך לעבד היום בכרם. 29 השיב הראשון, אינני רוצה, אבל לאחר מכן התחרט והלך. 30 נגש אל השני ואמר לו אותו דבר. השיב השני, כן, אדוני ולא הלך. 31 מי משניהם עשה את רצון האב? השיבו: הראשון.
אמר להם ישוע: אמן. אומר אני לכם, המוכסים והזונות יבואו לפניכם למלכות האלהים, 32 כי יוחנן בא אליכם בדרך צדקה ולא האמנתם לו, אבל המוכסים והזונות האמינו לו. אתם לעמת זאת ראיתם ולא חזרתם בכם אחרי כן להאמין לו.
33 שמעו משל אחר: איש בעל אחזה נטע כרם. הוא גדר אותו מסביב, חצב בו יקב ובנה מגדל, ולאחר שהחכיר אותו לכורמים נסע. 34 בהגיע עת הבציר שלח את עבדיו אל הכורמים לקבל את הפרי שלו. 35 תפסו הכורמים את עבדיו, את זה הלקו, את זה הרגו ואת זה סקלו. 36 הוסיף ושלח עבדים אחרים, רבים מן הראשונים, וגם להם עשו כך. 37 לבסוף שלח אליהם את בנו באמרו, את בני יכבדו. 38 כשראו הכורמים את הבן אמרו איש אל רעהו, זה היורש, בואו נהרג אותו ונקח לנו את נחלתו. 39 הם תפסו אותו, גרשוהו אל מחוץ לכרם והרגוהו. 40 ובכן, כשיבוא בעל הכרם מה יעשה לכורמים ההם?
41 השיבו לו: השמד ישמיד את הרשעים ההם, ואת הכרם יחכיר לכורמים אחרים אשר ישיבו לו את הפרי בעתו.
42 אמר להם ישוע: האם לא קראתם בכתובים, אבן מאסו הבונים היתה לראש פנה; מאת יהוה היתה זאת, היא נפלאת בעינינו? 43 על כן אני אומר לכם כי תלקח מכם מלכות האלהים ותנתן לגוי אשר יפיק את פריה. 44 והנופל על האבן הזאת ישבר לרסיסים, וכל מי שתפל עליו תכתש אותו.
45 כאשר שמעו ראשי הכהנים והפרושים את משליו הבינו כי עליהם הוא מדבר. 46 הם בקשו לתפס אותו, אבל חששו מפני המוני העם, שכן אלה חשבוהו לנביא.
22
 1 ישוע הוסיף לדבר אליהם במשלים ואמר: 2 דומה מלכות השמים למלך בשר ודם שעשה חתנה לבנו. 3 שלח את עבדיו לקרא את המזמנים אל החתנה ולא רצו לבוא. 4 הוסיף לשלח עבדים אחרים שיאמרו למזמנים, הנה ערכתי את סעודתי, השורים והבקר המפטם טבוחים והכל מוכן. בואו לחתנה. 5 אך הם לא שמו לב והלכו להם זה אל שדהו וזה אל מסחרו;
6 והנותרים תפסו את עבדיו, התעללו בהם והרגום. 7 המלך נתמלא חמה; שלח את חיליו והשמיד את המרצחים ההם ושרף את עירם באש. 8 אז אמר אל עבדיו, הנה החתנה מוכנה, אך אלה שהזמנו לא היו ראויים. 9 לכן לכו אל פרשות הדרכים וכל מי שתמצאו קראו אותו לחתנה. 10 יצאו העבדים ההם אל הדרכים ואספו את כל מי שמצאו, גם רעים וגם טובים, ונתמלא אולם החתנה מסבים. 11 כשבא המלך לראות את המסבים ראה שם איש שאיננו לבוש בגדי חתנה. 12 אמר אליו, חבר, איך באת לכאן בלי בגדי חתנה? הלה החריש. 13 אמר המלך למשרתים, קשרו את ידיו ורגליו והשליכוהו אל החשך החיצון; שם יהיו היללה וחרוק השנים. 14 הן רבים הקרואים ומעטים הנבחרים.
15 הלכו הפרושים והתיעצו להכשיל אותו בדברו. 16 שלחו אליו את תלמידיהם יחד עם חסידי בית הורדוס והללו אמרו: רבי, אנחנו יודעים שאתה איש אמת ואת דרך אלהים אתה מורה על פי האמת. גם אינך חושש מאיש, כי אינך נושא פנים לאנשים. 17 על כן אמר נא לנו, מה דעתך: האם מתר לתת מס לקיסר או לא?
18 הבחין ישוע ברשעתם ואמר: למה אתם מנסים אותי? צבועים! 19 הראו לי את מטבע המס.
הגישו לו דינר. 20 שאל אותם: של מי הדמות הזאת והכתבת?
21 השיבו: של הקיסר.
אמר להם: אם כן, תנו לקיסר את אשר לקיסר ולאלהים את אשר לאלהים.
22 כשמעם זאת השתוממו, הניחו לו והלכו.
23 באותו יום נגשו אליו צדוקים, האומרים שאין תחית מתים, ושאלו אותו: 24 רבי, משה אמר: איש אם ימות ובנים אין לו, יקח אחיו את אשתו ויקים זרע לאחיו. 25 ובכן היו עמנו שבעה אחים. הראשון התחתן ומת, וכיון שלא היו לו ילדים השאיר את אשתו לאחיו. 26 כך גם השני והשלישי עד השביעי, 27 ואחרי כלם מתה האשה. 28 אם כן למי מהשבעה תהיה לאשה בתחית המתים, שהרי היתה שיכת לכלם?
29 השיב להם ישוע ואמר: אתם טועים משום שאינכם יודעים את הכתובים, אף לא את גבורת האלהים: 30 בתחיה אין האנשים מתחתנים, אלא שהם כמלאכי שמים. 31 ואשר לתחית המתים, האם לא קראתם מה שנאמר לכם מפי אלהים, 32 אנכי אלהי אברהם, אלהי יצחק ואלהי יעקב? אין הוא אלהי המתים כי אם אלהי החיים.
33 שמעו זאת ההמונים והשתוממו על תורתו.
34 כאשר שמעו הפרושים כי השתיק את הצדוקים, נאספו יחדיו 35 ואחד מבעלי התורה שביניהם שאל אותו כדי לנסותו: 36 רבי, איזוהי המצוה הגדולה שבתורה?
37 השיב לו ישוע: ואהבת את יהוה אלהיך בכל לבבך ובכל נפשך ובכל מאדך. 38 זאת המצוה הגדולה והראשונה. 39 השניה דומה לה: ואהבת לרעך כמוך. 40 בשתי מצוות אלה תלויה כל התורה והנביאים.
41 כשנקהלו הפרושים שאל אותם ישוע: 42 מה דעתכם על המשיח? בן מי הוא?
השיבו לו: בן דוד.
43 אמר להם: אם כן כיצד, בהשראת הרוח, קורא לו דוד אדון באמרו: 44 נאם יהוה לאדני: שב לימיני עד אשית איביך הדם לרגליך? 45 ובכן אם דוד קורא לו אדון כיצד הוא בנו?
46 אף אחד לא היה יכול לענות לו דבר, ומאותו יום גם לא העז איש להוסיף לשאל אותו.
23
 1 אז דבר ישוע אל המון העם ואל תלמידיו. 2 אמר להם: הסופרים והפרושים יושבים על כסא משה. 3 לכן כל אשר יאמרו לכם עשו ושמרו, אך כמעשיהם אל תעשו, כי אומרים הם ואינם עושים. 4 הם קושרים משאות כבדים ומעמיסים אותם על שכמי האנשים, אך אינם רוצים להניע אותם אף באצבעם; 5 ועושים את כל מעשיהם כדי להראות לבני אדם, בהרחיבם את תפליהם ובהאריכם את ציציותיהם. 6 אוהבים הם את מושב הראש בסעודות ואת המושבים הראשונים בבתי הכנסת 7 וברכות שלום בשוקים ולהקרא רבי על ידי אנשים. 8 אך אתם אל יקרא לכם רבי, כי אחד הוא רבכם ואתם אחים כלכם. 9 ואל תקראו אב לאיש מכם בארץ, כי אחד הוא אביכם שבשמים. 10 גם אל תקראו מורי תורה, כי אחד הוא המורה שלכם - המשיח. 11 הגדול בכם יהיה משרתכם. 12 המרומם את עצמו ישפל והמשפיל את עצמו ירומם.
13 אוי לכם סופרים ופרושים צבועים, כי סוגרים אתם את מלכות השמים בפני בני אדם; הן אתם אינכם נכנסים לתוכה וגם לבאים אינכם מניחים להכנס.
15 אוי לכם סופרים ופרושים צבועים, כי סובבים אתם בים וביבשה כדי לגיר איש אחד, וכאשר יתגיר אתם עושים אותו לבן גיהנום כפלים מכם.
16 אוי לכם מורי דרך עורים האומרים: הנשבע בהיכל אין בכך כלום, אבל הנשבע בזהב ההיכל חיב. 17 כסילים ועורים! מה גדול יותר, הזהב או ההיכל המקדש את הזהב? 18 וכן גם אומרים אתם, הנשבע במזבח אין בכך כלום, אבל הנשבע בקרבן שעליו - חיב. 19 עורים! מה גדול יותר, הקרבן או המזבח המקדש את הקרבן? 20 לכן הנשבע במזבח נשבע בו ובכל אשר עליו, 21 והנשבע בהיכל נשבע בו ובשוכן בו, 22 והנשבע בשמים נשבע בכסא אלהים וביושב עליו.
23 אוי לכם סופרים ופרושים צבועים, כי נותנים אתם מעשרות ממנתה ושבת וכמון, ומזניחים את הדברים החשובים יותר שבתורה - את המשפט, את החסד ואת האמונה. צריך היה לעשות את אלה האחרונים ואין לעזב את הדברים האחרים. 24 מורי דרך עורים העוצרים את היתוש במסננת ובולעים את הגמל.
25 אוי לכם סופרים ופרושים צבועים, כי מטהרים אתם את הכוס ואת הקערה מבחוץ ותוכן מלא גזל ותאותנות. 26 פרוש עור, טהר תחלה את תוך הכוס כדי שתהיה טהורה גם מבחוץ.
27 אוי לכם סופרים ופרושים צבועים, כי דומים אתם לקברים מסידים הנראים יפים מבחוץ ואלו תוכם מלא עצמות מתים וכל טמאה. 28 כך גם אתם: מבחוץ אתם נראים צדיקים לעיני הבריות, אבל בפנים מלאי צביעות ועול.
29 אוי לכם סופרים ופרושים צבועים, כי בונים אתם את קברי הנביאים ומיפים את מצבות הצדיקים. 30 אומרים אתם: אלו חיינו בימי אבותינו לא היינו שתפים עמהם לשפך את דם הנביאים. 31 כך אתם מעידים על עצמכם שבנים אתם לרוצחי הנביאים. 32 אף אתם מלאו את סאת אבותיכם! 33 נחשים בני צפעונים, איך תמלטו מדין גיהנום? 34 לכן הנני שולח לכם נביאים וחכמים וסופרים ומהם תהרגו ותצלבו ומהם תלקו בבתי הכנסת שלכם ותרדפום מעיר לעיר, 35 למען יבוא עליכם כל דם נקי שנשפך על הארץ מדם הבל הצדיק עד דם זכריה בן ברכיה אשר רצחתם אותו בין ההיכל למזבח. 36 אמן אומר אני לכם, בוא יבוא כל זה על הדור הזה.
37 ירושלים, ירושלים, ההורגת את הנביאים וסוקלת את השלוחים אליה, כמה פעמים חפצתי לקבץ את בניך כתרנגלת המקבצת את אפרוחיה תחת כנפיה ולא רציתם. 38 הנה ביתכם ינטש לכם, 39 ואני אומר לכם: מעתה לא תראוני עד אשר תאמרו ברוך הבא בשם יהוה!
24
 1 בצאתו מבית המקדש ללכת לדרכו נגשו תלמידיו להראות לו את בניני המקדש. 2 הגיב ישוע ואמר להם: רואים אתם את כל אלה? אמן אומר אני לכם, לא תשאר פה אבן על אבן אשר לא תפל ארצה. 3 כאשר ישב על הר הזיתים נגשו אליו התלמידים לבדם ואמרו: הגד נא לנו מתי יהיה הדבר הזה ומה הוא אות בואך וקץ העולם? 4 השיב ישוע ואמר להם: הזהרו שלא יתעה אתכם איש, 5 כי רבים יבואו בשמי ויאמרו אני המשיח ויתעו רבים. 6 ואתם עתידים לשמע מלחמות ושמועות מלחמה. שימו לב, אל תבהלו; כי צריך להיות הדבר הזה, ובכל זאת עוד לא בא הקץ. 7 גוי יקום על גוי וממלכה על ממלכה ויהיו רעב ורעידות אדמה במקומות רבים, 8 אך כל אלה ראשית הצרות. 9 אז ימסרו אתכם לרודפים ויהרגו אתכם ותהיו שנואים על כל הגויים בגלל שמי. 10 רבים יכשלו באותה עת ויסגירו זה את זה וישנאו זה את זה. 11 נביאי שקר יקומו ויתעו רבים, 12 ומאחר שתרבה ההפקרות תתקרר אהבת רבים. 13 אבל המחזיק מעמד עד קץ הוא יושע. 14 ובשורה זו של המלכות תכרז בכל העולם לעדות לכל הגויים ואחרי כן יבוא הקץ.
15 לכן כאשר תראו את השקוץ המשמם, כנאמר בפי דניאל הנביא, עומד במקום קדוש - על הקורא להבין - 16 אזי הנמצאים ביהודה, שינוסו אל ההרים; 17 מי שעל הגג אל ירד לקחת חפצים מביתו, 18 ומי שבשדה אל יחזר לקחת את בגדו. 19 ואוי להרות ולמיניקות בימים ההם. 20 ברם התפללו שלא תהיה מנוסתכם בחרף אף לא בשבת, 21 כי אז תהיה צרה גדולה אשר לא היתה כמוה מראשית העולם ועד עתה, אף לא תהיה כמוה. 22 ואלולא קצרו הימים ההם לא היה נצל כל בשר, אך למען הבחירים יקצרו הימים ההם. 23 אם יאמר לכם איש בעת ההיא, הנה פה המשיח או הנהו שם, אל תאמינו, 24 כי יקומו משיחי שקר ונביאי שקר ויתנו אותות גדולים ומופתים כדי להתעות, אם אפשר, גם את הבחירים. 25 הנה מראש אמרתי לכם. 26 לכן אם יאמרו לכם הנהו במדבר, אל תצאו; הנהו בחדרי חדרים, אל תאמינו; 27 כי כברק היוצא ממזרח ומאיר עד מערב כן יהיה בואו של בן האדם. 28 במקום שהגויה נמצאת, שם יקבצו הנשרים.
29 מיד אחרי צרת הימים ההם תחשך השמש והירח לא יגיה אורו, הכוכבים יפלו מן השמים וכחות השמים יזדעזעו. 30 אז יראה אות בן האדם בשמים ואז יספדו כל משפחות הארץ ויראו את בן האדם בא עם ענני השמים בגבורה ובכבוד רב. 31 והוא ישלח את מלאכיו בשופר גדול ויקבצו את בחיריו מארבע הרוחות, מקצות השמים עד קצותם.
32 למדו את המשל מן התאנה: כאשר ענפיה מתרככים והעלים צצים יודעים אתם שהקיץ קרוב. 33 כן גם אתם, כראותכם את כל אלה דעו כי קרוב הוא בפתח. 34 אמן. אומר אני לכם שלא יעבר הדור הזה עד אשר יהיו כל אלה.
35 השמים והארץ יעברו ודברי לא יעברו. 36 אבל את היום ההוא והשעה אין איש יודע, גם לא מלאכי השמים וגם לא הבן, אלא האב לבדו. 37 כימי נח כן יהיה בואו של בן האדם. 38 כמו שבימים קדם למבול היו אוכלים ושותים ומתחתנים עד היום שנכנס נח לתבה 39 ולא ידעו עד שבא המבול וסחף את הכל, כך יהיה גם בואו של בן האדם. 40 אותה עת יהיו שנים בשדה, אחד ילקח ואחד יעזב; 41 שתים טוחנות ברחים - אחת תלקח ואחת תעזב. 42 על כן עמדו על המשמר, כי אינכם יודעים באיזה יום יבוא אדונכם. 43 וזאת דעו: אלו ידע בעל הבית באיזו אשמורה יבוא הגנב, היה שוקד ולא מניח לו לחדר לביתו. 44 לכן היו מוכנים גם אתם, כי בשעה שלא תעלה על דעתכם יבוא בן האדם.
45 מי הוא אפוא העבד הנאמן שהפקידו האדון על בני ביתו לתת להם את אכלם בעתו? 46 אשרי העבד שיבוא אדוניו וימצא אותו עושה כן. 47 אמן. אומר אני לכם, הוא יפקיד אותו על כל אשר לו. 48 אבל אם העבד הרע יאמר בלבו אדוני מתמהמה 49 ויתחיל להכות את חבריו העבדים ויאכל וישתה עם השכורים, 50 בוא יבוא אדוניו של העבד ההוא ביום שאינו מצפה לו ובשעה שאינו יודע, 51 ישסף אותו וישים חלקו עם הצבועים; שם יהיו היללה וחרוק השנים.
25
 1 אז תדמה מלכות השמים לעשר עלמות אשר לקחו את מנורותיהן ויצאו לקראת החתן. 2 חמש מהן היו כסילות וחמש היו נבונות, 3 שכן הכסילות לקחו את המנורות ולא לקחו אתן שמן, 4 אבל הנבונות לקחו שמן בכליהן יחד עם מנורותיהן. 5 כיון שהתמהמה החתן נמנמו כלן ונרדמו. 6 בחצות הלילה נשמעה קריאה, הנה החתן, צאינה לקראתו! 7 אז התעוררו העלמות ההן והכינו את מנורותיהן. 8 אמרו הכסילות לנבונות, תנה לנו מן השמן שלכן, כי מנורותינו דועכות. 9 ענו הנבונות ואמרו, שמא לא יספיק לנו ולכן. לכנה אל המוכרים וקנינה בשבילכן. 10 בשעה שהלכו לקנות בא החתן; העלמות המוכנות נכנסו אתו לחתנה והדלת נסגרה. 11 לאחר מכן באו גם שאר העלמות ואמרו, אדוננו אדוננו, פתח לנו. 12 אך הוא השיב, אמן אומר אני לכן, אינני מכיר אתכן. 13 לכן עמדו על המשמר, כי אינכם יודעים את היום אף לא את השעה.
14 דומה הדבר לאיש היוצא למסע. קדם לכן קרא לעבדיו והפקיד בידם את הונו; 15 לאחד נתן חמש ככרי כסף, לאחר שתים ולאחר אחת, לכל איש לפי כשרונו, ונסע. 16 זה שקבל חמש ככרים הלך מיד, סחר בהן והרויח חמש אחרות. 17 כמו כן זה שקבל שתים הרויח שתים אחרות. 18 אך זה שקבל אחת הלך וחפר באדמה והטמין את כסף אדוניו. 19 אחרי זמן רב בא האדון של העבדים ההם וערך עמהם חשבון. 20 כאשר נגש זה שקבל חמש ככרים הביא חמש ככרים נוספות ואמר, אדוני, חמש ככרים הפקדת בידי, הנה הרוחתי חמש ככרים נוספות. 21 השיב לו אדוניו, יפה, עבד טוב ונאמן! היית נאמן במעט, אפקיד אותך על הרבה. בוא אל שמחת אדונך. 22 נגש גם זה שקבל שתי ככרים ואמר, שתי ככרים הפקדת בידי, הנה הרוחתי שתי ככרים נוספות. 23 השיב לו אדוניו, יפה, עבד טוב ונאמן! היית נאמן במעט, אפקיד אותך על הרבה. בוא אל שמחת אדונך. 24 נגש גם זה שקבל ככר אחת ואמר, אדוני, ידעתי שאתה איש קשה, הקוצר במקום שלא זרעת ואוסף במקום שלא פזרת, 25 ומאחר שפחדתי הלכתי והטמנתי את ככרך באדמה. הנהי אשר לך! 26 השיב אדוניו ואמר אליו, עבד רע ועצל! ידעת שאני קוצר במקום שלא זרעתי ואוסף במקום שלא פזרתי, 27 לכן היית צריך להפקיד את כספי אצל השלחנים ואני בבואי הייתי מקבל את שלי עם הרבית. 28 על כן קחו את הככר ותנו לאיש אשר לו עשר הככרים; 29 כי כל מי שיש לו נתון ינתן לו ושפע יהיה לו, אך מי שאין לו גם מה שיש לו ילקח ממנו. 30 ואת העבד הבלתי מועיל השליכו אל החשך החיצון; שם יהיו היללה וחרוק השנים.
31 כאשר יבוא בן האדם בכבודו וכל המלאכים אתו, ישב על כסא כבודו ויאספו לפניו כל הגויים. 32 אז יפרידם זה מזה כרועה המפריד את הכבשים מן העזים 33 ויציב את הכבשים לימינו ואת העזים לשמאלו. 34 יאמר המלך אל הנצבים לימינו, בואו ברוכי אבי ורשו את המלכות המוכנה לכם מאז הוסד תבל, 35 כי רעב הייתי ונתתם לי לאכל, צמא הייתי והשקיתם אותי, עובר ארח הייתי ואספתם אותי, 36 ערום  והלבשתם אותי, חולה הייתי ובקרתם אותי, במאסר הייתי ובאתם אלי. 37 יענו הצדיקים ויאמרו אליו, אדוננו, מתי ראינו אותך רעב והאכלנו אותך, או צמא והשקינו אותך? 38 מתי ראינוך עובר ארח ואספנו אותך, או ערום והלבשנו אותך? 39 ומתי ראינו אותך חולה או במאסר ובאנו אליך? 40 ישיב המלך ויאמר להם, אמן, אומר אני לכם, מה שעשיתם לאחד מאחי הקטנים האלה לי עשיתם.
41 אחרי כן יאמר אל הנצבים לשמאלו, לכו ממני, ארורים, אל אש עולם המוכנה לשטן ולמלאכיו, 42 כי רעב הייתי ולא נתתם לי לאכל, צמא הייתי ולא השקיתם אותי, 43 עובר ארח הייתי ולא אספתם אותי, ערום - ולא הלבשתם אותי, חולה ובמאסר - ולא בקרתם אותי. 44 ישיבו גם הם ויאמרו, אדוננו, מתי ראינו אותך רעב או צמא או עובר ארח או ערום או חולה או במאסר ולא שרתנו אותך? 45 אז יענה להם ויאמר, אמן, אומר אני לכם, מה שלא עשיתם לאחד מן הקטנים האלה גם לי לא עשיתם. 46 ובכן אלה ילכו לענש עולם והצדיקים לחיי עולם.
26
 1 לאחר שדבר ישוע את כל הדברים האלה אמר לתלמידיו: 2 אתם יודעים כי בעוד יומים הפסח בא ובן האדם ימסר להצלב.
3 באותה עת נקהלו ראשי הכהנים וזקני העם אל חצר הכהן הגדול, קיפא שמו, 4 והחליטו לתפס את ישוע בערמה ולהמית אותו, 5 אך אמרו: לא בחג, שמא תהיה מהומה בעם.
6 כשהיה ישוע בבית עניה בביתו של שמעון המצרע, 7 נגשה אליו אשה שהחזיקה פך שמן ובו בשם יקר מאד ויצקה אותו על ראשו בהיותו מסב ליד השלחן. 8 כראותם זאת כעסו התלמידים ואמרו: למה הבזבוז הזה? 9 הלא אפשר היה למכר את זה במחיר רב ולתת לעניים.
10 כשהבחין בזה ישוע, אמר להם: מדוע תציקו לאשה? הרי מעשה טוב עשתה לי. 11 העניים אתכם תמיד, אבל אני, לא תמיד אני אתכם. 12 והיא כשיצקה את שמן הבשם הזה על גופי עשתה זאת בשביל קבורתי. 13 אמן. אומר אני לכם, בכל מקום שתכרז הבשורה הזאת, בכל העולם, יספר גם מה שעשתה היא, וזה לזכרה.
14 לאחר מכן הלך אחד מן השנים עשר, יהודה איש קריות שמו, אל ראשי הכהנים 15 ואמר: מה אתם רוצים לתת לי ואני אמסר אותו לכם? נתנו לו שלושים שקלי כסף, 16 ומאותה עת חפש הזדמנות להסגיר אותו.
17 בראשון לחג המצות נגשו התלמידים אל ישוע ושאלו: היכן אתה רוצה שנכין לך לאכל את הפסח? 18 השיב להם: לכו העירה, אל פלוני ואמרו לו, כה אמר רבנו, עתי קרובה. אצלך אעשה את הפסח עם תלמידי.
19 התלמידים עשו כמצות ישוע והכינו את הפסח.
20 בערב הסב עם השנים עשר, 21 וכאשר אכלו אמר: אמן אומר אני לכם, אחד מכם יסגירני.
22 הם התעצבו מאד והחלו איש איש לשאל אותו: זה אני, אדוני?
23 השיב ואמר: הטובל אתי את ידו בקערה הוא יסגירני. 24 בן האדם אמנם הולך ככתוב עליו, אך אוי לאיש אשר יסגיר את בן האדם. האיש ההוא, מוטב היה לו אלולא נולד.
25 הגיב יהודה שהיה עתיד להסגירו - ושאל: זה אני, רבי?
השיב לו: אתה אמרת.
26 כאשר אכלו לקח ישוע לחם, ברך ובצע ונתן לתלמידים באמרו: קחו ואכלו, זה גופי. 27 לקח את הכוס, ברך ונתן להם באמרו: שתו ממנה כלכם, 28 כי זה דמי, דם הברית החדשה הנשפך בעד רבים לסליחת חטאים. 29 ואני אומר לכם, מעתה לא אשתה מפרי הגפן הזה עד אותו היום אשר אשתהו חדש עמכם במלכות אבי.
30 לאחר ששרו את ההלל יצאו אל הר הזיתים. 31 אמר להם ישוע: אתם כלכם תכשלו בגללי הלילה, שהרי כתוב, אכה את הרעה ותפוצין הצאן. 32 אבל אחרי שאקום אלך לפניכם לגליל.
33 השיב לו כיפא ואמר: אם הכל יכשלו בגללך, אני לעולם לא אכשל!
34 אמר לו ישוע: אמן אומר אני לך כי בלילה הזה, בטרם יקרא התרנגול, שלוש פעמים תתכחש לי.
35 אמר כיפא: גם אם עלי למות אתך לא אתכחש לך!. וכן אמרו כל התלמידים.
36 אחרי כן בא אתם ישוע אל מקום הנקרא גת שמנים ואמר אל התלמידים: שבו לכם פה עד שאלך לשם ואתפלל. 37 הוא לקח אתו את כיפא ואת שני בני זבדי והחל מתמלא עצב ומועקה. 38 אמר להם: נפשי מרה עלי עד מות, השארו פה והיו ערים אתי. 39 אז הלך מעט הלאה, נפל על פניו והתפלל באמרו: אבי, אם אפשר הדבר, העבר נא ממני את הכוס הזאת, אך לא כרצוני אני כי אם כרצונך אתה.
40 לאחר מכן בא אל התלמידים ומצאם ישנים. אמר אל כיפא: ובכן לא יכלתם להשאר ערים אתי שעה אחת? 41 היו ערים והתפללו כדי שלא תבואו לידי נסיון. אמנם הרוח חפצה, אבל הבשר חלש. 42 הלך שנית והתפלל באמרו: אבי, אם אי אפשר שהכוס תעבר מבלי שאשתה אותה, יהי נא כרצונך. 43 הוא חזר ושוב מצא אותם ישנים, כי עיניהם היו כבדות. 44 עוד פעם עזב אותם והלך להתפלל בשלישית באמרו שוב את אותן המלים. 45 אחרי כן בא אל התלמידים ואמר להם: עודכם ישנים ונחים? הנה באה השעה ובן האדם ימסר לידי אנשים חוטאים. 46 קומו ונלך. הנה מתקרב המסגיר אותי!
47 עודנו מדבר והנה בא יהודה, אחד מן השנים עשר, ואתו המון רב, מאת ראשי הכהנים וזקני העם, בחרבות ובמקלות. 48 המסגיר אותו הקדים לתת סימן באמרו: מי שאתן לו נשיקה זה הוא; תפסו אותו. 49 מיד נגש אל ישוע ואמר: שלום, רבי, ונשק אותו. 50 אמר לו ישוע: חבר, לשם מה אתה כאן? אז נגשו אל ישוע, אחזו בו בידיהם ועצרו אותו.
51 אחד מהאנשים שהיו עם ישוע שלח ידו ושלף את חרבו, ובהכותו את עבד הכהן הגדול קצץ את אזנו. 52 אמר אליו ישוע: השב את חרבך אל מקומה, כי כל האוחזים בחרב, בחרב יאבדו. 53 שמא חושב אתה שאינני יכול לבקש מאבי ומיד ימציא לי יותר משנים עשר לגיונות מלאכים? 54 אבל כיצד יתקימו דברי הכתובים שכך צריך להיות?
55 אותה שעה אמר ישוע אל ההמון: כמו על שודד יצאתם בחרבות ובמקלות לתפס אותי. הרי יום יום ישבתי במקדש ולמדתי ולא שלחתם יד לתפס אותי. 56 אך כל זה קרה למען יתקימו כתבי הנביאים. אז עזבוהו כל תלמידיו וברחו.
57 האנשים אשר עצרו את ישוע הוליכוהו אל קיפא הכהן הגדול ושם נקהלו הסופרים והזקנים. 58 כיפא הלך אחריו במרחק מה וכשהגיע לחצר הכהן הגדול נכנס פנימה וישב עם המשרתים לראות מה יהיה הסוף. 59 אז חפשו ראשי הכהנים וכל הסנהדרין עדות שקר על ישוע כדי להמית אותו, 60 אך לא מצאו, אף שבאו לשם עדי שקר רבים. אחרי כן נגשו שני עדי שקר ואמרו, 61 זה אמר, אני יכול להרס את היכל האלהים ובשלושה ימים לבנות אותו. 62 קם הכהן הגדול ושאל אותו: אינך משיב דבר על מה שאלה מעידים נגדך? 63 אולם ישוע שתק. אמר אליו הכהן הגדול: אני משביע אותך באלהים חיים שתאמר לנו אם אתה המשיח בן האלהים?
64 השיב לו ישוע: אתה אמרת, אך אומר אני לכם, מעתה תראו את בן האדם יושב לימין הגבורה ובא עם ענני השמים.
65 מיד קרע הכהן הגדול את בגדיו ואמר: מגדף הוא. מה לנו עוד צרך בעדים? הנה כעת שמעתם את הגדוף. 66 מה דעתכם?
השיבו: בן מות הוא.
67 אז ירקו בפניו והכוהו באגרוף; גם סטרו לו 68 ואמרו: נבא לנו, המשיח, מיהו המכה אותך?
69 אותה שעה ישב כיפא מחוץ לבית, בחצר. נגשה אליו שפחה אחת ואמרה: גם אתה היית עם ישוע הגלילי. 70 אך הוא הכחיש בפני הכל באמרו: אינני יודע מה את אומרת. 71 כשיצא אל מבוא החצר ראתה אותו אחרת ואמרה לנמצאים שם: זה היה עם ישוע מנצרת. 72 שוב הכחיש בשבועה ואמר: אינני מכיר את האיש. 73 לאחר שעה קלה נגשו העומדים שם ואמרו אל כיפא: באמת גם אתה מהם, כי המבטא שלך מגלה אותך. 74 אז החל לקלל ולהשבע שאיננו מכיר את האיש ומיד קרא התרנגול. 75 נזכר כיפא בדבר שאמר לו ישוע - בטרם יקרא התרנגול, שלוש פעמים תתכחש לי, יצא החוצה ובכה בכי מר.
27
 1 עם בקר נועצו כל ראשי הכהנים וזקני העם על ישוע כדי להמית אותו. 2 הם קשרו אותו, הוליכוהו משם ומסרוהו לפילטוס הנציב.
3 יהודה שהסגירו, כשראה שהרשיעו אותו, התחרט והחזיר לראשי הכהנים ולזקנים את שלושים שקלי הכסף באמרו: 4 חטאתי, כי דם נקי הסגרתי. אך הם אמרו: מה אכפת לנו? זה ענינך שלך! 5 הוא השליך את הכסף לתוך בית אוצר המקדש, הלך משם ותלה את עצמו. 6 לקחו ראשי הכהנים את הכסף ואמרו: אסור להכניס את הכסף לאוצר המקדש, כי מחיר דמים הוא. 7 התיעצו וקנו בו את שדה היוצר לקבורת הזרים. 8 על כן נקרא השדה ההוא שדה הדם עד היום הזה. 9 אז נתקים מה שנאמר ביד ירמיהו הנביא: ויקחו שלושים הכסף, אדר היקר אשר יקר מעל בני ישראל, 10 ויתנו אותם בעד שדה היוצר כאשר צוני יהוה.
11 ישוע עמד לפני הנציב. שאל אותו הנציב: אתה מלך היהודים?
השיב ישוע: אתה אומר, 12 ולא ענה דבר כאשר האשימוהו ראשי הכהנים והזקנים.
13 אמר אליו פילטוס: אינך שומע כמה הם מעידים נגדך? 14 אך הוא לא השיב לו גם לא על טענה אחת, לתמהונו הרב של הנציב.
15 בחג היה הנציב נוהג לשחרר לעם אסיר אחד על פי בחירתם. 16 אותה עת היה להם אסיר מפרסם, ישוע בר אבא שמו. 17 לכן כאשר נקהלו שאל אותם פילטוס: את מי אתם רוצים שאשחרר לכם, את ישוע בר אבא או את ישוע הנקרא משיח? 18 כי ידע שמקנאה מסרו אותו.
19 כאשר ישב על כס המשפט שלחה אליו אשתו לאמר: אל יהיה לך דבר עם אותו צדיק, כי רבות סבלתי היום בחלום בגללו.
20 ואולם ראשי הכהנים והזקנים שכנעו את המון העם לבקש את בר אבא ולהכחיד את ישוע. 21 פנה אליהם הנציב ושאל: את מי משניהם תרצו שאשחרר לכם?
אמרו: את בר אבא.
22 שאל אותם פילטוס: אם כן, מה אעשה לישוע הנקרא משיח?
אמרו כלם: שיצלב!
23 שאל: אבל מה רעה עשה? אך הם צעקו ביתר שאת: שיצלב!
24 כשראה פילטוס כי אינו מועיל דבר ומה גם שמתרגשת מהומה, לקח מים ורחץ את ידיו לפני ההמון באמרו: נקי אנכי מדמו של זה. זהו ענינכם!
25 ענו ואמרו כל העם: דמו עלינו ועל בנינו.
26 אז שחרר להם את בר אבא, ואת ישוע הלקה ומסר לצליבה. 27 לקחו חילי הנציב את ישוע לבית הממשל והקהילו אליו את כל הגדוד. 28 הפשיטוהו והעטו עליו מעיל שני, 29 ולאחר ששרגו עטרת קוצים שמו אותה על ראשו, נתנו קנה ביד ימינו וכרעו לפניו כשהם מתלוצצים בו ואומרים: שלום לך, מלך היהודים! 30 הם ירקו בו, לקחו את הקנה והכוהו על ראשו. 31 לאחר שהתלוצצו בו הסירו מעליו את המעיל, הלבישוהו את בגדיו והובילוהו להצלב.
32 בצאתם מצאו איש מארץ קירניה, שמעון שמו, והכריחו אותו לשאת את צלבו. 33 הם באו אל מקום הנקרא גלגתא, כלומר מקום הגלגלת, 34 ונתנו לו לשתות יין מהול במרורת צמח הראש. הוא טעם, אך לא רצה לשתות. 35 אחרי שצלבו אותו חלקו את בגדיו בהפילם גורל, 36 וישבו לשמר עליו שם. 37 מעל לראשו שמו את כתב אשמתו: זה הוא ישוע מלך היהודים.
38 אותה שעה נצלבו אתו שני שודדים, אחד מימינו ואחד משמאלו. 39 והעוברים שם גדפו אותו, הניעו ראשם 40 ואמרו: ההורס את בית המקדש ובונה אותו בשלושה ימים! הושע את עצמך, אם בן האלהים אתה, ורד מן הצלב! 41 כך גם התלוצצו ראשי הכהנים עם הסופרים והזקנים באמרם: 42 אחרים הושיע; את עצמו איננו יכול להושיע?! מלך ישראל הוא! שירד עכשו מן הצלב ונאמין בו! 43 בטח באלהים, עתה יפלטהו אם חפץ בו, כי אמר בן אלהים אני. 44 כך חרפוהו גם השודדים שנצלבו אתו.
45 משעה שתים עשרה בצהרים השתרר חשך על כל הארץ עד השעה שלוש, 46 ובערך בשעה שלוש צעק ישוע בקול גדול: אלי, אלי, למה שבקתני? כלומר, אלי, אלי, למה עזבתני? 47 כמה מן העומדים שם שמעו זאת ואמרו: לאליהו הוא קורא. 48 מיד רץ אחד מהם, לקח ספוג ומלא אותו חמץ, הצמיד אותו אל קנה והגיש לו לשתות. 49 אך יתר האנשים אמרו: הבה נראה אם יבוא אליהו להציל אותו.
50 ישוע צעק שוב בקול גדול ונפח את רוחו. 51 והנה נקרעה פרכת המקדש לשתים, מלמעלה עד למטה; הארץ רעדה, הסלעים נבקעו, 52 הקברים נפתחו וגופות רבות של קדושים ישני עפר נעורו. 53 הם יצאו מן הקברים אחרי שהוא קם, נכנסו לעיר הקדש ונראו לרבים. 54 שר המאה והאנשים אשר אתו, השומרים את ישוע, כראותם את רעידת האדמה ואת כל הנעשה, נתמלאו פחד רב ואמרו: באמת בן אלהים היה זה! 55 גם נשים רבות שהלכו אחרי ישוע מן הגליל ושרתו אותו היו שם והתבוננו מרחוק. 56 ביניהן היו מרים המגדלית, מרים אם יעקב ויוסף, ואמם של בני זבדי. 57 לעת ערב בא איש עשיר תושב רמתים, יוסף שמו, שגם הוא נעשה לתלמיד של ישוע. 58 הוא בא אל פילטוס ובקש את גופת ישוע. אז צוה פילטוס למסר אותה. 59 יוסף לקח את הגופה, עטף אותה בסדין נקי 60 והניח אותה בקברו החדש שלו אשר חצב בסלע. לאחר שגלל אבן גדולה על פתח הקבר הלך לדרכו. 61 ומרים המגדלית ומרים האחרת היו שם, יושבות מול הקבר.
62 למחרת ערב השבת נקהלו ראשי הכהנים והפרושים אל פילטוס. 63 אמרו לו: אדוננו, נזכרנו כי בעת שהיה חי אמר המתעה ההוא, אחרי שלושה ימים קום אקום. 64 לכן צוה נא שישמר הקבר עד היום השלישי, שמא יבואו תלמידיו ויגנבו אותו. לאחר מכן יאמרו לעם הוא קם מן המתים, ותהיה התרמית האחרונה גרועה מן הראשונה.
65 אמר להם פילטוס: הנה לכם משמר, לכו ושמרו כמו שאתם יודעים.
66 הם הלכו והבטיחו את הקבר בכך ששמו חותם על האבן והציבו משמר.
28
 1 אחרי השבת, עם עלות השחר של יום ראשון, באו מרים המגדלית ומרים האחרת לראות את הקבר. 2 לפתע היתה רעידת אדמה חזקה, כי מלאך יהוה ירד מן השמים, נגש וגלל את האבן מן הפתח וישב עליה. 3 מראהו היה כברק ולבושו לבן כשלג, 4 ומפחדו נבהלו השומרים והיו כמתים. 5 אמר המלאך אל הנשים: אל תפחדנה אתן. אני יודע כי את ישוע שנצלב אתן מחפשות. 6 הוא איננו כאן, שהרי קם לתחיה כפי שאמר. באנה וראינה את המקום ששכב בו. 7 לכנה מהר והגדנה לתלמידיו: הוא קם מן המתים והנה הוא הולך לפניכם לגליל. שם תראו אותו. הנה אמרתי לכן. 8 הן עזבו מהר את הקבר ביראה ובשמחה גדולה, ורצו להודיע לתלמידיו. 9 פתאום פגש אותן ישוע ואמר: שלום לכן. הן נגשו אליו, אחזו ברגליו והשתחוו לו. 10 אמר להן ישוע: אל תפחדנה, לכנה והגדנה לאחי שילכו לגליל ושם יראוני.
11 בשעה שהלכו באו העירה כמה מן השומרים והודיעו לראשי הכהנים את כל אשר קרה. 12 ראשי הכהנים התכנסו עם הזקנים ולאחר התיעצות נתנו לחילים סכום כסף נכר 13 באמרם: הגידו כך: באו תלמידיו בלילה וגנבו אותו כאשר ישנו. 14 ואם זה יודע לנציב, אנחנו נשכנע אותו ונפטר אתכם מדאגה. 15 הם לקחו את הכסף ועשו כמו שהורו להם. ואמנם שמע הדבר הזה נפוץ בקרב העם עד היום הזה.
16 בינתים הלכו אחד עשר התלמידים לגליל, אל ההראשר אמר להם ישוע. 17 כשראו אותו השתחוו לו, אבל היו כמה שהספק קנן בלבם. 18 נגש ישוע לדבר אתם ואמר: נתנה לי כל סמכות בשמים ובארץ. 19 על כן לכו ועשו את כל הגויים לתלמידים, הטבילו אותם לשם האב והבן ורוח הקדש 20 ולמדו אותם לשמר את כל מה שצויתי אתכם. הנה אתכם אני כל הימים עד קץ העולם.
$:מרקוס
1
 1 תחלת בשורת ישוע המשיח בן אלהים. 2 ככתוב בישעיהו הנביא:
הנני שלח מלאכי לפניך ופנה דרכך.
3 קול קורא במדבר פנו דרך יהוה, ישרו מסלותיו.
4 יוחנן המטביל הופיע במדבר כשהוא מכריז על טבילה של תשובה לשם סליחת חטאים. 5 יצאו אליו כל ארץ יהודה וכל אנשי ירושלים והוא הטביל אותם בנהר הירדן בהיותם מתודים על חטאיהם.
6 יוחנן היה לבוש שער גמלים וחגור חגורת עור במתניו, ומאכלו חגבים ודבש היער. 7 הכריז יוחנן ואמר: הנה חזק ממני בא אחרי, אשר אינני ראוי להתכופף ולהתיר את שרוך נעליו. 8 אני הטבלתי אתכם במים, אך הוא יטביל אתכם ברוח הקדש. 9 בימים ההם בא ישוע מנצרת אשר בגליל ויוחנן הטבילו בירדן. 10 ברגע שעלה מן המים ראה את השמים נפתחים ואת הרוח יורדת עליו בדמות יונה. 11 יצא קול מן השמים: אתה בני אהובי, בך חפצתי. 12 מיד הוציאה אותו הרוח אל המדבר, 13 ובמדבר שהה ארבעים יום כשהשטן מנסה אותו. הוא היה שם עם החיות, והמלאכים שרתוהו. 14 אחרי שהסגר יוחנן בא ישוע לגליל והכריז את בשורת האלהים באמרו: 15 מלאה העת וקרבה מלכות אלהים! שובו בתשובה והאמינו בבשורה! 16 כאשר הלך על שפת ים הגליל ראה את שמעון ואת אנדרי אחי שמעון פורשים רשתות בים, כי דיגים היו. 17 אמר להם ישוע: לכו אחרי ואעשה אתכם לדיגי אנשים. 18 מיד עזבו את הרשתות והלכו אחריו. 19 הוא הלך קצת הלאה וראה את יעקב בן זבדי ואת יוחנן אחיו והם בסירה מתקנים את הרשתות. 20 מיד קרא להם. הם עזבו את זבדי אביהם בסירה עם השכירים והלכו אחריו. 21 אחרי בואם אל כפר נחום מהר להכנס בשבת לבית הכנסת ולמד שם. 22 השתוממו האנשים על הוראתו, כי היה מלמד אותם כבעל סמכות ולא כסופרים. 23 אותה עת נמצא בבית הכנסת איש ובו רוח טמאה. צעק האיש ואמר: 24 מה לנו ולך ישוע מנצרת? באת להשמיד אותנו! אני יודע מי אתה - קדוש האלהים!
25 ישוע גער ברוח ואמר: שתקי וצאי ממנו!
26 זעזעה הרוח הטמאה את האיש, צעקה בקול גדול ויצאה ממנו. 27 הכל השתוממו ושאלו זה את זה: מה זה? מה התורה החדשה הזאת? גם על הרוחות הטמאות הוא מצוה בסמכות והן נשמעות לו!
28 עד מהרה יצא שמעו בכל אזור הגליל. 29 הם יצאו מבית הכנסת ונכנסו מיד לביתם של שמעון ואנדרי. גם יעקב ויוחנן באו אתם. 30 הואיל וחמותו של שמעון שכבה קודחת מחם דברו אליו בנוגע אליה. 31 הוא נגש, החזיק בידה והקים אותה. החם סר ממנה והיא שרתה אותם.
32 בערב, עם שקיעת השמש, הביאו אליו את כל החולים ואחוזי השדים. 33 כל העיר נאספה אל פתח הבית 34 והוא רפא רבים שהיו חולים במחלות למיניהן; גם שדים רבים גרש ולא הניח לשדים לדבר מפני שהכירוהו. 35 בבקר השכם, בעוד חשך, קם ויצא אל מקום שומם והתפלל שם. 36 שמעון והאנשים אשר אתו יצאו בעקבותיו 37 ומצאו אותו. אמרו לו: הכל מחפשים אותך!
38 אמר להם: בואו נלך אל העירות הקרובות ואבשר גם שם, כי לשם כך יצאתי. 39 הלך ובשר בבתי הכנסת בכל הגליל וגרש את השדים. 40 בא אליו איש מצרע והתחנן לפניו. הוא כרע על ברכיו ואמר לו: אם תרצה תוכל לטהר אותי. 41 ברב רחמיו הושיט ישוע את ידו, נגע בו ואמר אליו: רוצה אני! הטהר! 42 באותו רגע סרה ממנו הצרעת והוא נטהר. 43 ישוע הזהיר אותו ומהר לשלח אותו. 44 אמר אליו: ראה, אל תגיד דבר לאיש. ברם לך הראה אל הכהן והקרב לטהרתך את אשר צוה משה לעדות להם.
45 אך הוא יצא והרבה להכריז ולהפיץ ברבים את הדבר, עד אשר ישוע לא היה יכול עוד לבוא אל עיר בגלוי אלא היה נשאר מחוץ לעיר במקומות שוממים; ומכל מקום באו אליו.
2
 1 אחרי ימים אחדים בא שנית אל כפר נחום. כשנודע כי הוא בבית 2 נאספו רבים עד אשר לא היה עוד מקום גם לפני פתח הבית, והוא דבר אליהם את דברו. 3 אז הביאו אליו איש משתק וארבעה אנשים נושאים אותו. 4 בגלל ההמון לא יכלו להכניסו אליו ולכן פרקו את הגג מעל המקום שהיה בו ישוע, ודרך הפתח שעשו הורידו את האלונקה עם המשתק השוכב עליה. 5 ראה ישוע את אמונתם ואמר אל המשתק: בני, נסלחו לך חטאיך.
6 אחדים מן הסופרים אשר ישבו שם אמרו בלבם: 7 מדוע הוא מדבר כך? מגדף הוא. מי יכול לסלח על חטאים זולתי האלהים לבדו?
8 באותו רגע הבחין ישוע ברוחו שככה חשבו בלבבם. אמר להם: למה אתם אומרים את הדברים האלה בלבבכם? 9 מה קל יותר: להגיד למשתק נסלחו לך חטאיך, או לומר קום, קח את האלונקה והתהלך? 10 אך למען תדעו כי לבן האדם הסמכות לסלח על חטאים עלי אדמות - אמר למשתק - 11 אליך אני אומר: קום, קח את האלונקה ולך לביתך!
12 הוא קם ומיד לקח את האלונקה ויצא לעיני כלם. הכל השתוממו ושבחו את אלהים באמרם: מעולם לא ראינו כדבר הזה! 13 ישוע יצא שוב אל שפת הים. בא אליו כל ההמון והוא למד אותם. 14 כאשר עבר בדרכו וראה את לוי בן חלפי יושב בבית המכס, אמר אליו: לך אחרי! הוא קם והלך אחריו. 15 אחרי כן הסב ישוע בביתו ומוכסים וחוטאים רבים הסבו עמו ועם תלמידיו, כי רבים היו והם הלכו אחריו. 16 ראו הסופרים והפרושים שהוא אוכל עם החוטאים והמוכסים, אמרו אל תלמידיו: עם המוכסים והחוטאים הוא אוכל?
17 שמע ישוע ואמר להם: לא הבריאים צריכים לרופא, אלא החולים. לא באתי לקרא לצדיקים אלא לחוטאים. 18 תלמידי יוחנן ותלמידי הפרושים צמו. באו ושאלו אותו: מדוע תלמידי יוחנן ותלמידי הפרושים צמים ותלמידיך אינם צמים?
19 השיב להם ישוע: האם יכולים בני החפה לצום בעוד החתן אתם? כל עוד החתן עמהם אין הם יכולים לצום. 20 אך יום יבוא והחתן ילקח מהם, וביום ההוא יצומו.
21 אין איש תופר פסת בד חדש על בגד ישן: אם יעשה כן, יתלש הטלאי מן הישן והקרע יהיה גרוע יותר. 22 ואין איש שם יין חדש בנאדות ישנים: אם יעשה כן, יבקע היין את הנאדות ויאבד היין וכן גם הנאדות. הן יין חדש יוצקים לנאדות חדשים. 23 בשבת עבר בשדות הקמה ותלמידיו החלו לקטף שבלים בדרך. 24 אמרו לו הפרושים: ראה, מדוע הם עושים בשבת דבר שאסור לעשותו? 25 השיב להם: האם מעודכם לא קראתם מה שעשה דוד בהיותו במחסור וברעב הוא ואנשיו? 26 הרי נכנס לבית האלהים בימי אביתר הכהן הגדול ואכל את לחם הפנים אשר אינו מתר לאכילה אלא לכהנים, ונתן גם לאנשים אשר אתו. 27 הוסיף ואמר להם: השבת נעשתה למען האדם ולא האדם למען השבת. 28 לכן בן האדם אדון גם לשבת.
3
 1 הוא נכנס שוב לבית הכנסת. היה שם איש שידו יבשה, 2 והם התבוננו בישוע לראות אם ירפא אותו בשבת, כדי שיוכלו להאשים אותו. 3 אמר אל האיש אשר ידו יבשה: עמד באמצע! 4 פנה אליהם ושאל: האם מתר להיטיב בשבת או לעשות רעה? להציל נפש או להרג? אך הם שתקו. 5 הביט בהם כה וכה בזעם, ברב עצב על קשי לבבם, ואמר לאיש: הושט את היד! הוא הושיט אותה וידו שבה לאיתנה. 6 יצאו הפרושים ומיד טכסו עליו עצה עם חסידי בית הורדוס - כיצד להכחיד אותו. 7 ישוע הלך משם עם תלמידיו אל שפת הים והמון רב מן הגליל הלכו אחריו. 8 גם מיהודה, מירושלים, מאדום, מעבר הירדן ומסביבות צור וצידון באו אליו המון רב, כי שמעו את כל אשר עשה. 9 הוא אמר לתלמידיו שיכינו לו סירה פן ילחצהו ההמון, 10 כי רפא רבים, ולכן נדחקו אליו כל החולים כדי לגעת בו. 11 והרוחות הטמאות כראותן אותו נפלו לפניו וצעקו: אתה הוא בן האלהים! 12 אך הוא גער בהן בחזקה שלא תגלינה מי הוא. 13 ישוע עלה להר וקרא לאנשים שרצה בהם. הם באו אליו 14 והוא קבע שנים עשר איש שיהיו אתו, שישלח אותם לבשר 15 ושתהיה להם סמכות לגרש את השדים. 16 הוא מנה את השנים עשר: שמעון, אשר לו הוא נתן את השם כיפא; 17 יעקב בן זבדי ויוחנן אחי יעקב, אשר להם נתן את השם בני רגש, שפרושו בני רעם; 18 אנדרי, פיליפוס, בר תלמי, מתי, תיאמא, יעקב בן חלפי, תדי, שמעון הקנאי 19 ויהודה איש קריות אשר גם הסגיר אותו. 20 הם באו הביתה ושוב התאסף המון עם, עד כי לא יכלו אפלו לאכל את ארוחתם. 21 שמעו זאת קרוביו ויצאו לתפס אותו, כי אמרו: יצא מדעתו! 22 והסופרים אשר ירדו מירושלים אמרו: בעל זבול בו ובעזרת שר השדים הוא מגרש את השדים.
23 קרא אותם אליו ודבר אליהם במשלים: איך יכול השטן לגרש את השטן? 24 אם ממלכה מפלגת בתוך עצמה, אותה ממלכה אינה יכולה לעמד. 25 ובית אם מפלג הוא בתוך עצמו, לא יוכל לעמד הבית ההוא. 26 ואם השטן התקומם נגד עצמו והתפלג, כי אז אינו יכול לעמד והגיע אל קצו. 27 לא יוכל איש להכנס לביתו של גבור ולבז את כליו אם לא יכפת תחלה את הגבור; אחר כך יבז את ביתו. 28 אמן אומר אני לכם, כל החטאים יסלחו לבני האדם, וכן גם כל הגדופים אשר יגדפו, 29 אך המגדף את רוח הקדש אין לו סליחה לעולם כי אשם הוא בחטא עולם, 30 זאת מפני שאמרו רוח טמאה בו. 31 אמו ואחיו באו. הם עמדו בחוץ ושלחו לקרא לו. 32 אותה שעה ישבו סביבו המון עם והם אמרו לו: הנה אמך ואחיך ואחיותיך בחוץ. הם מבקשים אותך.
33 ענה ואמר להם: מי הם אמי ואחי? 34 הוא הביט כה וכה אל היושבים סביבו במעגל ואמר: הנה אמי ואחי! 35 כל העושה את רצון אלהים הוא אחי ואחותי ואמי.
4
 1 שוב החל ללמד על שפת הים והמון רב נאספו אליו. על כן ירד וישב בסירה בים וכל ההמון היו על החוף ליד הים. 2 הוא למד אותם דברים רבים במשלים ובלמדו אותם אמר להם: 3 שמעו! הנה יצא הזורע לזרע. 4 כאשר זרע נפלו כמה זרעים בשולי הדרך ובאו צפרים ואכלו אותם. 5 אחרים נפלו על אדמת טרשים, במקום שלא היתה להם הרבה אדמה, ומהרו לצמח מפני שלא היתה להם אדמה עמקה. 6 כשזרחה השמש נצרבו ובאין שרש התיבשו. 7 אחרים נפלו בין הקוצים, אך הקוצים צמחו והחניקו אותם ולא נתנו פרי. 8 אחרים נפלו על אדמה טובה ונתנו פרי עולה וגדל - זה פי שלושים, זה פי ששים וזה פי מאה. 9 אמר להם: מי שאזנים לו לשמע, שישמע! 10 בהיותו לבדו שאלוהו האנשים אשר סביבו, יחד עם השנים עשר, על דבר המשלים. 11 אמר להם: לכם נתן סוד מלכות האלהים, אך לאותם שבחוץ הכל יהיה במשלים, 12 למען יראו ראה ולא ידעו ושמוע ישמעו ולא יבינו, פן ישובו ויסלח להם. 13 הוסיף ואמר להם: אינכם מבינים את המשל הזה ואיך תבינו את כל המשלים? 14 הזורע זורע את הדבר. 15 ואשר בשולי הדרך, במקום שנזרע הדבר, אלה הם אשר בשמעם בא השטן מיד ולוקח את הדבר שנזרע בהם. 16 וכן הנזרעים על אדמת טרשים אלה הם אשר בשמעם את הדבר מקבלים אותו מיד בשמחה, 17 אך אין להם שרש בקרבם ורק לשעה יחזיקו מעמד; לאחר מכן, בבוא צרה או רדיפה בגלל הדבר, יכשלו מיד. 18 והאחרים הם הנזרעים בין הקוצים; אלה הם השומעים את הדבר, 19 אלא שדאגות העולם הזה ומדוחי העשר ותאוות לשאר דברים באים ומחניקים את הדבר ולא יעשה פרי. 20 הנזרעים על האדמה הטובה הם השומעים את הדבר ומקבלים אותו ועושים פרי - זה פי שלושים, זה פי ששים וזה פי מאה. 21 אמר להם: האם המנורה קימת כדי שישימו אותה תחת כלי או תחת המטה? האם לא יעמידו אותה על כן? 22 כי אין נסתר אשר לא יגלה, ולא נגנז דבר אלא כדי שיצא לאור. 23 מי שאזנים לו לשמע, שישמע. 24 עוד אמר להם: שימו לבכם אל מה שאתם שומעים. במדה שאתם מודדים ימדד לכם וגם יוסף לכם, 25 כי מי שיש לו ינתן לו, ומי שאין לו, גם מה שיש לו ילקח ממנו. 26 עוד אמר: כך היא מלכות האלהים, כאיש הזורע זרע באדמה; 27 וישן הוא וקם, לילה ויום, והזרע נובט וגדל והאיש איננו יודע כיצד. 28 מאליה מוציאה האדמה פרי: בראשונה את הקנה, אחריו את השבלת ואחר כך את החטה מלוא השבלת. 29 וכאשר בשל הפרי ימהר האיש לשלח מגל, כי הגיע הקציר. 30 הוסיף ואמר: איך נדמה את מלכות האלהים או באיזה משל נמשיל אותה? 31 כגרגיר חרדל היא. כאשר זורעים אותו באדמה הוא קטן מכל הזרעים עלי אדמות, 32 אבל לאחר שנזרע הוא צומח ונעשה גדול מכל השיחים ומוציא ענפים גדולים עד אשר עוף השמים יכולים לשכן בצלו.
33 במשלים רבים כאלה דבר אליהם את הדבר, ככל אשר יכלו לשמע, 34 ובלי משל לא דבר אליהם; אבל ביחידות הסביר לתלמידיו את הכל. 35 באותו היום, לעת ערב, אמר להם: בואו נעבר לצד השני. 36 הם עזבו את ההמון ולקחו את ישוע בסירה אשר ישב בה. גם סירות אחרות היו אתו. 37 והנה התחוללה רוח סערה גדולה והגלים שטפו את הסירה עד שנתמלאה. 38 אותה שעה היה ישוע ישן על כר בירכתי הסירה. העירו אותו ואמרו לו: רבי, האם לא אכפת לך שאנחנו טובעים?
39 הוא התעורר, גער ברוח ואמר אל הים: דם! הרגע! אז פסקה הרוח ונשתררה דממה עמקה. 40 אמר להם: מדוע אתם פוחדים כל כך? איך זה שאין לכם אמונה?
41 הם יראו יראה גדולה ואמרו זה אל זה: אם כן מי הוא זה שגם הרוח והים נשמעים לו?
5
 1 הם באו אל עבר הים, אל ארץ הגרשיים. 2 אך יצא מן הסירה והנה בא לקראתו איש מבין הקברים ורוח טמאה בו. 3 הוא היה גר במערות הקברים ואיש לא יכול עוד לכבל אותו, גם לא באזקים, 4 כי פעמים רבות כבלו אותו בכבלים ובאזקים והוא נתק את האזקים וקרע את הכבלים ואיש לא היה יכול להכניע אותו. 5 תמיד, יומם ולילה, בקברות ובהרים היה צועק ופוצע את עצמו באבנים. 6 כראותו את ישוע מרחוק, רץ והשתחוה לו, 7 וצעק בקול גדול: מה לי ולך, ישוע בן אל עליון? אני משביע אותך באלהים, אל תענה אותי!( 8 כי ישוע אמר ואמר לו, צאי מן האיש, הרוח הטמאה!)
9 שאל אותו ישוע: מה שמך? השיב לו: שמי לגיון, כי רבים אנחנו. 10 הן הפצירו בו מאד שלא ישלח אותן אל מחוץ לאזור. 11 עדר גדול של חזירים היה רועה שם סמוך להר, 12 והן בקשו מישוע: שלח אותנו אל החזירים ונכנס לתוכם. 13 הוא הרשה להן. יצאו הרוחות הטמאות ונכנסו בחזירים, והעדר הסתער ממורד ההר אל הים. כאלפים ראש טבעו בים. 14 ברחו הרועים וספרו את המעשה בעיר ובכפרים, ואנשים באו לראות מה שקרה. 15 הם באו אל ישוע וראו את אחוז השדים אשר דבק בו הלגיון, והוא יושב לבוש, שפוי בדעתו. פחד נפל עליהם. 16 האנשים שראו את המעשה ספרו להם את שקרה לאחוז השדים, וגם את ענין החזירים. 17 אז החלו מבקשים ממנו שילך מאזורם. 18 כשנכנס לסירה בקש ממנו אחוז השדים להשאר אתו, 19 אך ישוע לא הרשה לו כי אם אמר אליו: לך לביתך אל משפחתך והגד להם מה שעשה לך אלהים ברחמיו עליך.
20 הוא הלך והחל להכריז בעשר הערים את אשר עשה לו ישוע, והכל תמהו. 21 ישוע חזר בסירה אל הצד השני והמון רב נאסף אליו בהיותו על שפת הים. 22 בא אחד מראשי בית הכנסת, יאיר שמו, וכשראה את ישוע נפל לרגליו. 23 התחנן אליו מאד ואמר: בתי נוטה למות. אנא, בוא ושים ידיך עליה כדי שהיא תתרפא ותחיה. 24 ישוע הלך אתו, ואחריו הולכים המון רב ודוחקים אותו. 25 ואשה זבת דם זה שתים עשרה שנה - 26 שסבלה רבות בידי רופאים רבים והוציאה את כל רכושה, ולא הוטב לה אלא שעוד הורע לה - 27 כשמעה על אודות ישוע, באה מאחור בתוך ההמון ונגעה בבגדו, 28 כי אמרה אם אגע אפלו בבגדיו אתרפא. 29 בו ברגע התיבש מקור דמה והיא חשה בגופה שנרפאה מן המחלה. 30 מיד הבחין ישוע בתוכו הוא שיצאה ממנו גבורה. פנה אל ההמון ואמר: מי נגע בבגדי?
31 אמרו לו תלמידיו: אתה רואה את ההמון דוחק אותך ואתה שואל מי נגע בי?
32 הוא הביט סביבו לראות מי עשה זאת. 33 פחדה האשה ורעדה, כי ידעה מה שקרה לה. היא נגשה ונפלה לפניו ואמרה לו את כל האמת.
34 אמר לה: בתי, אמונתך הושיעה אותך. לכי לשלום והרפאי ממחלתך. 35 עודנו מדבר והנה באו אנשים מביתו של ראש בית הכנסת ואמרו: בתך מתה, למה תטריח עוד את הרב? 36 שמע ישוע את מה שדברו ואמר לראש בית הכנסת: אל תפחד; רק האמן.
37 ישוע לא הניח לאיש להלוות אליו, חוץ מכיפא ויעקב ויוחנן אחי יעקב. 38 כאשר באו אל ביתו של ראש בית הכנסת, ראה המלה ואנשים בוכים ומיללים הרבה. 39 נכנס ואמר להם: מה אתם הומים ובוכים? הילדה לא מתה. היא רק ישנה.
40 הם צחקו לו, אך הוא הוציא את כלם, לקח את אבי הילדה ואת אמה, עם האנשים אשר אתו, ונכנס למקום ששכבה בו הילדה. 41 הוא אחז בידה של הילדה ואמר אליה: טליתא, קומי! שתרגומו, נערה, קומי - אני אומר לך. 42 מיד קמה הנערה והתהלכה; והיא בת שתים עשרה שנה. הם נתמלאו תמהון גדול. 43 אז צוה עליהם בתקף שלא יודע הדבר לאיש ואמר לתת לה לאכל.
6
 1 אחרי צאתו משם הלך לעירו ותלמידיו הלכו אחריו. 2 ביום השבת החל ללמד בבית הכנסת. תמהו השומעים הרבים ואמרו: מנין לו הדברים האלה ומה היא החכמה שנתנה לו והגבורות האלה הנעשות בידו? 3 הלא זה הנגר בן מרים ואחי יעקב ויוסי ויהודה ושמעון, והרי אחיותיו פה אתנו! הוא היה להם למכשול.
4 אמר להם ישוע: אין נביא נקלה אלא בעירו, בין קרוביו ובביתו.
5 ולא היה יכול לעשות שם שום נס; רק על חולים אחדים שם את ידיו ורפא אותם. 6 תמה היה על חסר אמונתם. 7 קרא לשנים עשר והחל לשלח אותם שנים שנים ונתן להם סמכות על הרוחות הטמאות. 8 גם צוה עליהם שלא יקחו מאומה לדרך מלבד מקל; לא לחם, לא תרמיל ולא כסף בחגורתם; 9 שינעלו סנדלים ולא ילבשו שתי כתנות. 10 אמר להם: בכל מקום שתכנסו לבית, שם תשבו עד צאתכם משם. 11 ובכל מקום אשר לא יקבלו אתכם ולא ישמעו לכם, צאו משם ונערו את העפר אשר תחת רגליכם לעדות להם.
12 הם יצאו וקראו לבריות לחזר בתשובה, 13 גם גרשו שדים רבים ומשחו בשמן חולים רבים ורפאו אותם. 14 המלך הורדוס שמע על כך, שכן שמו של ישוע נודע ברבים ויש שאמרו: יוחנן המטביל קם מן המתים ולכן פועלות בו הגבורות. 15 אחרים אמרו: זה אליהו, ואחרים אמרו: נביא כאחד הנביאים. 16 כששמע הורדוס, אמר: זהו יוחנן. הוא אשר אני ערפתי את ראשו קם לתחיה, 17 שהרי הורדוס עצמו שלח לתפס את יוחנן וכלא אותו בכלא על דבר הורודיה, אשת פיליפוס אחיו, אשר הוא נשא לאשה; 18 כי יוחנן אמר להורדוס: אשת אחיך אינה מתרת לך. 19 על כן שנאה אותו הורודיה ורצתה להרג אותו, אך לא יכלה 20 משום שהורדוס פחד מיוחנן ושמר עליו בידעו שיוחנן איש צדיק וקדוש; הוא היה שומע את דבריו ברצון אף כי בא במבוכה רבה בשמעו אותם.
21 שעת הכשר הגיעה כאשר ביום הלדתו ערך הורדוס משתה לגדוליו ולשרי האלפים ולראשי הגליל. 22 אז נכנסה בתה של הורודיה ורקדה ומצאה חן בעיני הורדוס והמסבים אתו. אמר המלך אל הנערה: בקשי ממני מה שתרצי ואתן לך. 23 הוא גם נשבע לה: מה שתבקשי ממני אתן לך עד חצי המלכות!
24 יצאה ואמרה לאמה: מה אבקש? השיבה אמה: את ראש יוחנן המטביל!
25 היא נכנסה מיד אל המלך ובקשה: אני רוצה שתתן לי עכשו בקערה את ראש יוחנן המטביל!
26 התעצב המלך מאד, אך בגלל השבועה ובגלל המסבים לא רצה להשיב את פניה ריקם. 27 מיד שלח המלך אחד מן השומרים וצוה להביא את ראשו. הלך השומר וכרת את ראשו בכלא. 28 לאחר מכן הביא את ראשו בקערה ונתן אותו לנערה, והנערה נתנה אותו לאמה. 29 כאשר שמעו תלמידיו, באו ולקחו את גויתו ושמו אותה בקבר. 30 נאספו השליחים אל ישוע וספרו לו את כל אשר עשו וכל אשר למדו. 31 אמר להם: בואו אתם לבדכם למקום שומם ונוחו מעט, שכן רבים היו הבאים והיוצאים, עד כדי כך שלא היה להם פנאי לאכל. 32 הם הפליגו משם בסירה אל מקום שומם לבדם.
33 רבים ראו את ישוע והשליחים יוצאים והכירו אותם, ומכל הערים רצו לשם ברגל והקדימו אותם. 34 כשיצא ישוע וראה המון רב נכמרו רחמיו עליהם, כי היו כצאן אשר אין להם רועה. הוא החל ללמד אותם דברים רבים. 35 כשנטה היום לערב נגשו אליו תלמידיו ואמרו: המקום שומם והשעה כבר מאחרת. 36 שלח אותם שילכו אל העירות והכפרים מסביב ויקנו להם לאכל.
37 השיב ואמר להם: תנו להם אתם לאכל. שאלו אותו: האם נלך ונקנה לחם במאתים דינר ונתן להם לאכל?
38 אמר להם: כמה ככרות לחם יש לכם? לכו וראו. אחרי שבררו השיבו: חמש, ושני דגים.
39 הוא צוה עליהם להושיב את כלם חבורה חבורה על הדשא הירוק, 40 והם ישבו בקבוצות של מאה ושל חמשים. 41 לקח את חמש ככרות הלחם ואת שני הדגים ולאחר שנשא עיניו השמימה וברך, בצע את הלחם ונתן לתלמידיו להגיש להם, וגם את שני הדגים חלק לכלם. 42 הכל אכלו ושבעו, 43 וממה שנותר אספו שנים עשר סלים מלאים, בכלל זה גם דגים. 44 מספר האוכלים היה חמשת אלפים איש. 45 מיד אחרי כן האיץ בתלמידיו להכנס לסירה ולהפליג אל הצד השני, לבית צידא, בעוד שהוא ישלח את ההמון. 46 אחרי שנפרד מהם עלה להר להתפלל. 47 לעת ערב היתה הסירה באמצע הים והוא לבדו על היבשה. 48 ראה אותם מתיגעים בחתירה, כי הרוח נשבה נגדם, ובא אליהם בערך באשמרת הרביעית של הלילה כשהוא הולך על פני הים וכונתו לעבר לידם. 49 כשראוהו הולך על פני הים חשבו שהוא רוח רפאים והחלו לצעק, 50 כי כלם ראו אותו ונבהלו, אך הוא דבר אתם מיד ואמר להם: חזקו, זה אני. אל תפחדו! 51 הוא בא אליהם לתוך הסירה והרוח פסקה. הם השתוממו עד מאד, 52 כי לא למדו דבר מענין ככרות הלחם בגלל קהות לבבם. 53 עברו את הים והגיעו אל חוף גנוסר ועגנו שם. 54 בצאתם מן הסירה הכירו אותו מיד, 55 ובכל האזור ההוא רצו והחלו להביא את החולים על אלונקות לכל מקום ששמעו כי הוא שם. 56 בכל מקום שבא אליו, בכפרים או בערים או בעירות, שמו את החולים בחוצות ובקשו ממנו שיניח להם לנגע ולו רק בכנף בגדו, וכל הנוגעים בו נרפאו.
7
 1 נקהלו אליו הפרושים וכמה מן הסופרים אשר באו מירושלים. 2 כראותם שאחדים מתלמידיו אוכלים לחם בידים טמאות (כלומר, בלא נטילת ידים, 3 שכן הפרושים וכל היהודים מחזיקים במסרת הזקנים ואינם אוכלים ללא נטילת ידים כהלכה, 4 ובשובם מן השוק אינם אוכלים ללא רחיצה. ועוד דברים רבים קבלו לשמר, כגון טבילת כוסות וכדים וכלי נחשת) 5 שאלו אותו הפרושים והסופרים: מדוע אין תלמידיך נוהגים לפי מסרת הזקנים אלא אוכלים את הלחם בידים טמאות?
6 אמר להם: היטב נבא ישעיהו עליכם הצבועים, ככתוב: העם הזה בשפתיו כבדוני ולבו רחק ממני 7 ותהי יראתם אתי מצות אנשים מלמדה; 8 כי עוזבים אתם את מצות אלהים להחזיק במסרת בני אדם.
9 עוד אמר להם: יפה, בטלתם את מצות אלהים כדי לשמר את המסרת שלכם! 10 הן משה אמר, כבד את אביך ואת אמך ומקלל אביו ואמו מות יומת; 11 ואתם אומרים, איש אם יאמר לאביו או לאמו: כל דבר משלי שאתה יכול להנות ממנו - קרבן! 12 הרי שאינכם מניחים לו עוד לעשות מאומה למען אביו או אמו, 13 ומפירים אתם את דבר אלהים על ידי המסרת שלכם אשר מסרתם. ודברים רבים דומים לזה אתם עושים.
14 הוא קרא את ההמון שנית ואמר להם: הקשיבו אלי כלכם והבינו. 15 אין דבר הנמצא מחוץ לאדם יכול לטמא אותו בהכנסו לתוכו, אלא הדברים היוצאים מתוך האדם הם המטמאים את האדם.
17 כאשר בא הביתה מן ההמון, שאלוהו תלמידיו על המשל. 18 אמר להם: גם אתם חסרי הבנה כל כך? האם אינכם מבינים שכל הנכנס לתוך האדם מן החוץ אינו יכול לטמא אותו, 19 כי אינו נכנס אל לבו אלא לבטנו ויוצא אל המוצאות? - בכך טהר את כל המאכלים.
20 הוסיף ואמר: היוצא מן האדם - זה מטמא את האדם, 21 כי מבפנים, מלב בני האדם, יוצאות מחשבות רעות, זנונים, גנבות, רציחות, 22 נאופים, חמדנות, רשעה, רמיה, זמה, עין רעה, גדוף, גאוה, אוילות. 23 כל הרעות האלה יוצאות מבפנים ומטמאות את האדם. 24 הוא קם והלך משם אל אזור צור וצידון. נכנס לבית ולא רצה שיודע לאיש, אך לא היה יכול להחבא. 25 אשה, שרוח טמאה אחזה בבתה הקטנה, שמעה עליו ומיד באה ונפלה לרגליו, 26 והאשה נכריה ממוצא פניקי סורי. היא בקשה ממנו לגרש את השד מבתה. 27 אמר לה ישוע: הניחי קדם לבנים לשבע, כי לא נאה לקחת את לחם הבנים ולהשליך אותו לכלבים. 28 השיבה ואמרה אליו: כן, אדוני, אבל גם הכלבים תחת השלחן אוכלים מפרורי הלחם של הבנים!
29 אמר לה: בגלל דברך זה לכי לדרכך; יצא השד מבתך.
30 היא הלכה לביתה ומצאה את הילדה שוכבת במטה והשד כבר יצא ממנה. 31 ישוע יצא מאזור צור וחזר דרך צידון אל ים הגליל, דרך אזור עשר הערים. 32 הביאו אליו איש חרש ומתקשה בדבור ובקשו ממנו שישים את ידו עליו. 33 לקח אותו ישוע אל מחוץ להמון ביחידות, שם את אצבעותיו באזניו ולאחר שירק נגע בלשונו, 34 ובהביטו השמימה נאנח ואמר אליו: הפתח! 35 אזניו נפתחו ומיד התר קשר לשונו והוא דבר בברור. 36 אז צוה עליהם שלא יספרו לאיש, אך ככל שצוה זאת עליהם כן הרבו להכריז על כך. 37 הם השתוממו עד מאד ואמרו: הכל עשה יפה! את החרשים הוא עושה לשומעים ואת האלמים למדברים!
8
 1 באחד הימים שוב נאסף עם רב ולא היה להם מה לאכל. קרא ישוע לתלמידיו ואמר להם: 2 נכמרו רחמי על ההמון, כי כבר שלושה ימים הם אתי ואין להם מה לאכל. 3 אם אשלח אותם לבתיהם רעבים, יתעלפו בדרך ויש מהם שבאו מרחוק.
4 השיבו לו תלמידיו: מאין יוכל איש להשביע אותם בלחם פה במדבר?
5 שאל אותם: כמה ככרות לחם יש לכם? ענו לו: שבע.
6 הוא צוה את העם לשבת על הארץ; לקח את שבע ככרות הלחם ולאחר שברך ובצע, נתן לתלמידיו להגיש, והם הגישו לעם. 7 גם כמה דגים קטנים היו להם. ברך עליהם ואמר להגיש גם את אלה. 8 הם אכלו ושבעו. אחרי כן אספו שבעה סלים מלאים מנות נותרות. 9 מספר האוכלים היה כארבעת אלפים. הוא שלח אותם 10 ומיד נכנס לסירה עם תלמידיו ועבר אל אזור דלמנותא. 11 יצאו הפרושים והחלו להתוכח אתו, וכדי לנסות אותו בקשו ממנו אות מן השמים. 12 נאנח ישוע ברוחו ואמר: למה הדור הזה מבקש אות? אמן אומר אני לכם, אם ינתן אות לדור הזה! 13 עזב אותם, חזר לסירה והפליג לצד השני. 14 התלמידים שכחו לקחת לחם ובסירה היתה להם רק ככר לחם אחת. 15 הזהיר אותם באמרו: שימו לבכם, השמרו משאור הפרושים ומשאור הורדוס.
16 הם דברו זה עם זה על כך שאין להם לחם. 17 הבחין בזה ואמר להם: מדוע אתם מדברים על כך שאין לכם לחם? עדין אינכם מבינים אף לא תופסים? האם קהה לבבכם? 18 עינים לכם ולא תראו ואזנים לכם ולא תשמעו? גם אינכם זוכרים 19 כאשר בצעתי את חמש ככרות הלחם לחמשת האלפים, כמה סלים מלאי מנות נותרות לקחתם? השיבו לו: שנים עשר.
20 והשבע לארבעת האלפים, כמה סלים מלאי מנות נותרות לקחתם? אמרו לו: שבעה.
21 אמר להם: עדין אינכם תופסים? 22 כאשר באו לבית צידא הביאו אליו עור ובקשו ממנו לנגע בעור. 23 החזיק ישוע את העור והוליכו אל מחוץ לכפר. הוא ירק בעיניו ושם ידיו עליו. שאל אותו: האם אתה רואה משהו?
24 הביט ואמר: אני רואה אנשים; כמו עצים אני רואה אותם מתהלכים. 25 שם את ידיו על עיניו שנית והאיש ראה היטב; הוא נרפא וראה את הכל באפן ברור. 26 שלח אותו ישוע לביתו באמרו: אל תכנס לכפר. 27 ישוע יצא עם תלמידיו אל הכפרים שבאזור קיסריה פיליפי. בדרך שאל את תלמידיו: מה אומרים האנשים עלי, מי אני?
28 השיבו לו ואמרו: יוחנן המטביל; ויש אומרים אליהו ואחרים אומרים, אחד הנביאים.
29 שאל אותם: ואתם, מה אתם אומרים - מי אני?
השיב כיפא ואמר לו: אתה המשיח.
30 הזהיר אותם ישוע שלא יגידו עליו לאיש. 31 הוא החל ללמד אותם שבן האדם צריך לסבל הרבה, שהזקנים וראשי הכהנים והסופרים ידחוהו, שיהרג ולאחר שלושה ימים יקום. 32 את הדבר הזה אמר בגלוי. לקח אותו כיפא הצדה והחל לגער בו. 33 אך ישוע פנה והביט בתלמידיו, גער בכיפא ואמר: סור מלפני, שטן, כי אין לבך לדברי אלהים אלא לדברי בני אדם.
34 קרא אליו את ההמון עם תלמידיו ואמר להם: מי שרוצה לבוא אחרי, שיתכחש לעצמו ויקח את צלבו וילך אחרי; 35 כי החפץ להציל את נפשו יאבד אותה, אבל המאבד את נפשו למעני ולמען הבשורה - יצילנה. 36 מה תועלת תצמח לאדם אם ירויח את כל העולם ויפסיד את נפשו? 37 שכן מה יתן אדם כתמורה בעד נפשו? 38 כי איש אשר אני ודברי היינו לו לחרפה בדור הנואף והחוטא הזה, גם הוא יהיה לחרפה לבן האדם כאשר יבוא בכבוד אביו עם המלאכים הקדושים.
9
 1 הוסיף ואמר להם: אמן אומר אני לכם שיש מן העומדים פה אשר לא יטעמו מות עד כי יראו את מלכות האלהים באה בגבורה. 2 אחרי ששה ימים לקח אתו ישוע את כיפא ואת יעקב ואת יוחנן. הוא העלה אותם להר גבוה לבדם והשתנה לעיניהם; 3 בגדיו הבריקו והלבינו עד מאד, עד כדי כך אין כובס עלי אדמות יכול להלבין בגדים. 4 אז נראו אליהם אליהו ומשה והם מדברים עם ישוע. 5 הגיב כיפא ואמר אל ישוע: רבי, טוב שאנו כאן. נעשה נא שלוש סכות; לך אחת, למשה אחת ולאליהו אחת. 6 הוא לא ידע מה לומר, שכן הוא וחבריו פחדו מאד. 7 והנה הופיע ענן וסכך עליהם. יצא קול מתוך הענן: זה בני אהובי; אליו תשמעון! 8 ופתאום, בהסתכלם סביב, לא ראו עוד איש אתם מלבד ישוע.
9 כשירדו מן ההר צוה עליהם שלא יגידו לאיש מה שראו עד אשר יקום בן האדם מן המתים. 10 הם שמו לבם לדבר וחקרו בינם לבין עצמם מה פרוש לקום מן המתים. 11 שאלו אותו: מדוע אומרים הסופרים כי אליהו צריך לבוא תחלה?
12 השיב להם: אליהו אמנם יבוא ראשונה וישיב את הכל; ואיך כתוב על בן האדם שיסבל הרבה וימאסו בו? 13 ברם אומר אני לכם כי אכן בא אליהו ועשו בו כרצונם, ככתוב עליו. 14 כאשר הם באו אל התלמידים ראו עם רב סביב להם וסופרים מתוכחים אתם. 15 כל ההמון, ברגע שראו אותו, תמהו מאד ורצו אליו וברכוהו בברכת שלום. 16 שאל אותם: על מה אתם מתוכחים אתם?
17 השיב לו אחד מן ההמון: רבי, הבאתי אליך את בני אשר רוח אלמת בקרבו. 18 בכל מקום הרוח אוחזת בו ומפילה אותו, והוא מעלה קצף, חורק שניו וגופו מתקשה. אמרתי לתלמידיך שיגרשו אותה, אך הם לא יכלו.
19 השיב ואמר להם: הוי דור חסר אמונה, עד מתי אהיה עמכם? עד מתי אסבל אתכם? הביאו אותו אלי. 20 הביאו אותו אליו. ראתה הרוח את ישוע ומיד זעזעה את הילד. הוא נפל ארצה מתגולל ומעלה קצף. 21 שאל ישוע את אביו: ממתי זה קורה לו?
השיב: מקטנותו, 22 ופעמים רבות גם הפילה אותו על אש ולתוך מים כדי להמית אותו. אבל אם אתה יכול לעשות משהו, רחם עלינו ועזר לנו.
23 אמר לו ישוע: אם אתה יכול?! הכל אפשרי למאמין!
24 מיד צעק אבי הילד ואמר: אני מאמין, עזר נא לי בחסרון אמונתי!
25 כשראה ישוע המון עם רצים ומתקבצים, גער ברוח הטמאה ואמר לה: רוח אלמת וחרשת, אני מצוך, צאי ממנו ואל תכנסי בו עוד!
26 היא צעקה, זעזעה אותו מאד ויצאה. הוא היה כמת ורבים אמרו שהוא מת. 27 אחז ישוע בידו, הקים אותו והוא קם. 28 כשנכנס ישוע הביתה שאלוהו תלמידיו ביחידות: מדוע לא יכלנו אנחנו לגרש אותה?
29 השיב להם: המין הזה אינו יכול לצאת אלא בתפלה. 30 יצאו משם ועברו דרך הגליל. הוא לא רצה שזה יודע לאיש, 31 שכן למד את תלמידיו ואמר להם: בן האדם ימסר לידי אנשים ויהרגוהו, ושלושה ימים אחרי שיהרגוהו יקום. 32 אך הם לא הבינו את הדבר ופחדו לשאל אותו. 33 הם באו לכפר נחום, וכשהיו בבית שאל אותם: על מה התוכחתם בדרך?
34 שתקו ולא ענו, שכן התוכחו בדרך זה עם זה - מי הגדול שבהם. 35 ישב וקרא לשנים עשר ואמר להם: מי שרוצה להיות ראשון יהא אחרון לכל ומשרת לכל.
36 לקח ילד והעמיד אותו ביניהם, חבק אותו ואמר להם: 37 כל המקבל ילד אחד כזה בשמי, אותי הוא מקבל; והמקבל אותי אינו מקבל אותי אלא את אשר שלחני. 38 אמר לו יוחנן: רבי, ראינו איש מגרש שדים בשמך שאיננו הולך אחרינו ומנענו בעדו, כי אינו הולך אחרינו.
39 אמר ישוע: אל תמנעו בעדו, כי אין איש אשר יעשה גבורה בשמי ומיד יוכל לדבר עלי רעות; 40 כי מי שאינו נגדנו, אתנו הוא. 41 כל המשקה אתכם כוס מים משום היותכם של המשיח, אמן אני אומר לכם שלא יאבד שכרו. 42 וכל המכשיל אחד מן הקטנים האלה המאמינים, מוטב לו שתנח אבן רחים על צוארו וישלך לים. 43 אם ידך תכשיל אותך, קצץ אותה. מוטב לך לבוא לחיים גדם מאשר לבוא עם שתי ידים לגיהנום, אל האש אשר לא תכבה. 45 ואם רגלך תכשיל אותך, קצץ אותה. מוטב לך לבוא לחיים קטע מאשר להיות משלך לגיהנום עם שתי רגלים. 47 אם עינך תכשיל אותך, עקר אותה. מוטב לך לבוא למלכות אלהים עם עין אחת מאשר להיות משלך לגיהנום עם שתי עינים, 48 במקום אשר תולעתם לא תמות ואשם לא תכבה. 49 הן כל אחד ימלח באש. 50 המלח טוב הוא, אך אם תאבד לו מליחותו, כיצד תשיבו לו את טעמו? יהא מלח בקרבכם והיו בשלום זה עם זה.
10
 1 הוא קם והלך משם אל אזור יהודה ואל עבר הירדן. שוב נקבצו אליו המונים וכמנהגו שוב למד אותם. 2 נגשו הפרושים לנסותו ושאלו אותו: האם מתר לאיש לגרש את אשתו?
3 ענה ואמר להם: מה צוה אתכם משה?
4 השיבו: משה התיר לכתב ספר כריתות ולגרש.
5 אמר להם ישוע: בגלל קשי לבבכם כתב לכם את המצוה הזאת, 6 אבל מראשית הבריאה זכר ונקבה ברא אתם. 7 על כן יעזב איש את אביו ואת אמו ודבק באשתו 8 והיו שניהם לבשר אחד. ובכן אינם עוד שנים אלא בשר אחד. 9 לפיכך מה שחבר אלהים אל יפריד אדם.
10 כשהיו בבית שאלו אותו גם התלמידים על זאת. 11 אמר להם: כל המגרש את אשתו ונושא אחרת נואף הוא. 12 ואם היא תגרש את בעלה ותנשא לאחר נואפת היא. 13 הביאו אליו ילדים כדי שיגע בהם, אך התלמידים גערו בהם. 14 ראה ישוע והתכעס. אמר להם: הניחו לילדים לבוא אלי, אל תמנעו בעדם, כי לכאלה מלכות האלהים. 15 אמן. אומר אני לכם, כל מי שאיננו מקבל את מלכות האלהים כילד לא יכנס לתוכה. 16 הוא חבק אותם וברכם בשימו את ידיו עליהם. 17 בצאתו לדרך רץ אליו איש אחד, כרע לפניו ושאל אותו: רבי הטוב, מה עלי לעשות כדי לרשת חיי עולם?
18 אמר לו ישוע: מדוע אתה קורא לי טוב? אין טוב כי אם אחד והוא האלהים. 19 את המצוות אתה יודע: לא תרצח, לא תנאף, לא תגנב, לא תענה ברעך עד שקר, לא תעשק, כבד את אביך ואת אמך.
20 השיב לו: רבי, את כל אלה שמרתי מנעורי. 21 הביט בו ישוע ורחש לו אהבה. אמר אליו: דבר אחד חסר לך. לך מכר מה שיש לך ותן לעניים, ויהיה לך אוצר בשמים; אחר כך בוא ולך אחרי.
22 לשמע הדבר נפלו פניו והוא הלך משם עצוב, שכן היו לו נכסים רבים. 23 הביט ישוע סביב ואמר לתלמידיו: באיזה קשי יכנסו העשירים למלכות האלהים!
24 נדהמו התלמידים בגלל דבריו, אך ישוע הגיב באמרו להם שנית: בני, כמה קשה לבוטחים בעשר להכנס למלכות האלהים! 25 נקל לגמל לעבר דרך נקב מחט מהכנס עשיר אל מלכות האלהים.
26 הם השתוממו עד מאד ואמרו זה אל זה: ומי יכול להושע?
27 הביט בהם ישוע ואמר: מבני אדם נבצר הדבר, אך לא מאלהים; כי האלהים כל יכול.
28 החל כיפא לומר לו: הנה אנחנו עזבנו הכל והלכנו אחריך.
29 אמר ישוע: אמן. אומר אני לכם, אין איש אשר עזב בית או אחים או אחיות או אם או אב או בנים או שדות למעני ולמען הבשורה, 30 שלא יקבל כעת, בזמן הזה, פי מאה: בתים ואחים ואחיות ואמהות ובנים ושדות, עם רדיפות, ובעולם הבא - חיי עולם. 31 אבל ראשונים הרבה יהיו אחרונים ואחרונים הרבה - ראשונים. 32 הם היו בדרך, עולים לירושלים, וישוע הולך לפניהם. חרדה קננה בלבם וההולכים אחריהם פחדו. לקח שוב את השנים עשר והחל להגיד להם מה שעתיד לקרות לו: 33 הנה אנחנו עולים לירושלים ובן האדם ימסר לראשי הכהנים ולסופרים. הם יחרצו את דינו למות וימסרו אותו לגוים. 34 הללו יהתלו בו ויירקו בו, ילקו אותו ויהרגוהו, ואחרי שלושה ימים יקום. 35 נגשו אליו יעקב ויוחנן בני זבדי ואמרו לו: רבי, חפצים אנו שתעשה למעננו מה שנבקש ממך.
36 שאל אותם: מה אתם רוצים שאעשה למענכם?
37 השיבו לו: תן לנו לשבת אחד לימינך ואחד לשמאלך בתפארת כבודך.
38 אמר להם ישוע: אינכם יודעים מה שאתם מבקשים. האם יכולים אתם לשתות את הכוס שאני שותה או להטבל בטבילה שאני נטבל?
39 אמרו לו: אנחנו יכולים. השיב להם ישוע: את הכוס שאני שותה תשתו ובטבילה שאני נטבל תטבלו, 40 אך לשבת לימיני או לשמאלי אין בידי לתת אלא לאשר הוכן להם.
41 שמעו העשרה והחלו לכעס על יעקב ויוחנן. 42 קרא להם ישוע ואמר להם: אתם יודעים שאלה הנחשבים למושלים בגוים רודים בהם והגדולים שבהם שולטים בהם. 43 אל יהי כן ביניכם. אדרבא, החפץ להיות גדול בכם יהא משרת שלכם, 44 והחפץ להיות ראשון ביניכם יהא עבד לכל; 45 כי גם בן האדם לא בא כדי שישרתוהו אלא כדי לשרת ולתת את נפשו כפר בעד רבים. 46 הם באו ליריחו. כאשר יצא מיריחו הוא ותלמידיו והמון עם רב, ישב על יד הדרך עור קבצן, ברטימי בנו של טימי. 47 שמע ברטימי כי ישוע מנצרת הוא והחל לצעק: בן דוד, ישוע, רחם עלי! 48 אז גערו בו רבים להשתיקו, אך הוא הרבה עוד יותר לצעק: בן דוד, רחם עלי!
49 נעצר ישוע ואמר: קראו לו. קראו לעור ואמרו לו: התעודד, קום. הוא קורא לך. 50 השליך מעליו את מעילו, קם מיד ובא אל ישוע. 51 השיב לו ישוע ואמר: מה אתה רוצה שאעשה לך? אמר לו העור: רבי, שאראה!
52 אמר לו ישוע: לך, אמונתך הושיעה אותך.
בו ברגע ראה והלך אחריו בדרך.
11
 1 כאשר התקרבו לירושלים אל בית פגי ובית עניה שבהר הזיתים, שלח שנים מתלמידיו. 2 אמר להם: לכו אל הכפר אשר ממולכם; ברגע שתכנסו אליו תמצאו עיר קשור אשר לא ישב עליו אדם מעולם. התירו אותו והביאוהו. 3 ואם מישהו יאמר לכם למה אתם עושים זאת? אמרו, האדון זקוק לו ומיד ישלח אותו הנה בחזרה.
4 הם הלכו ומצאו עיר קשור אל שער מבחוץ, ברחוב. 5 כמה מן העומדים שם אמרו להם: מה אתם עושים? למה אתם מתירים את העיר?
6 השיבו להם כפי שאמר ישוע והללו הניחו להם.
7 הביאו את העיר אל ישוע, שמו על העיר את בגדיהם וישוע ישב עליו. 8 רבים פרשו את בגדיהם על הדרך ואחרים פרשו ענפים שכרתו בשדות. 9 וההולכים לפניו ואחריו קראו:
הושע נא! ברוך הבא בשם יהוה!
10 תברך מלכות דוד אבינו הבאה עלינו!
הושע נא במרומים!
11 הוא נכנס לירושלים אל בית המקדש והתבונן סביב בכל. כיון שהשעה כבר היתה מאחרת יצא אל בית עניה עם השנים עשר. 12 למחרת, אחרי צאתם מבית עניה, היה רעב. 13 הוא ראה מרחוק עץ תאנה שיש בו עלים והתקרב אליו - אולי ימצא בו משהו. נגש אל העץ ולא מצא מאומה מלבד עלים, כי טרם הגיעה עונת התאנים. 14 הגיב ואמר אל העץ: מעתה איש לא יאכל ממך פרי לעולם! ותלמידיו שמעו. 15 הם באו לירושלים. כשנכנס לבית המקדש החל לגרש את המוכרים והקונים בבית המקדש, הפך את שלחנות מחליפי הכספים ואת כסאות מוכרי היונים. 16 ולא הניח לאיש להעביר כלי דרך בית המקדש. 17 למד אותם ואמר להם: הלא כתוב, ביתי בית תפלה יקרא לכל העמים, אך אתם עשיתם אותו למערת פרצים.
18 שמעו ראשי הכהנים והסופרים וחפשו דרך להכחיד אותו, כי פחדו ממנו, שכן כל ההמון התפעל מתורתו. 19 לעת ערב יצא אל מחוץ לעיר. 20 בבקר עברו וראו את עץ התאנה יבש משרשיו. 21 נזכר כיפא ואמר אליו: רבי, ראה, עץ התאנה שקללת יבש!
22 השיב ישוע ואמר להם: תהא נא בכם אמונת אלהים. 23 אמן אומר אני לכם, כל האומר להר הזה העקר והזרק לתוך הים ואינו מפקפק בלבו אלא מאמין שיתקים דברו, כן יהיה לו. 24 לכן אומר אני לכם, כל מה שתבקשו בתפלה - האמינו שקבלתם אותו, ויהיה לכם. 25 וכאשר אתם עומדים בתפלה ויש לכם דבר נגד מישהו - סלחו, כדי שגם אביכם שבשמים יסלח לכם על חטאיכם. 27 הם חזרו לירושלים. כאשר התהלך בבית המקדש באו אליו ראשי הכהנים והסופרים והזקנים. 28 שאלו אותו: באיזו סמכות אתה עושה את הדברים האלה; מי נתן לך את הסמכות הזאת לעשות אותם?
29 השיב להם ישוע: אשאל אתכם דבר אחד והשיבו לי, ואמר לכם באיזו סמכות אני עושה את אלה. 30 טבילת יוחנן האם מן השמים היתה או מבני אדם? השיבו לי!
31 אמרו זה אל זה: אם נאמר מן השמים, יאמר אם כן מדוע לא האמנתם לו? 32 אך אם נאמר מבני אדם ... הם פחדו מן העם, כי הכל חשבו שיוחנן אכן נביא. 33 השיבו ואמרו לישוע: אין אנו יודעים.
אמר להם ישוע: גם אני לא אמר לכם באיזו סמכות אני עושה את הדברים האלה.
12
 1 הוא החל לדבר אליהם במשלים: איש אחד נטע כרם. הוא הקים גדר סביב, גם חצב יקב ובנה מגדל, ולאחר שהחכירו לכורמים נסע. 2 בבוא העת שלח עבד אל הכורמים לקבל מידיהם מפרי הכרם. 3 תפסו אותו והכוהו ושלחו אותו ריקם. 4 הוסיף ושלח אליהם עבד אחר. פצעו אותו בראשו והתלו בו. 5 שלח אחר והרגו אותו; וכן גם רבים אחרים, את אלה הכו ואת אלה הרגו. 6 נותר לו אחד - בנו אהובו. לבסוף שלח אותו אליהם, באמרו את בני יכבדו, 7 אלא שהכורמים ההם אמרו זה אל זה, הוא היורש; בואו נהרג אותו ותהיה לנו הירשה. 8 לקחו אותו והרגוהו והשליכוהו אל מחוץ לכרם. 9 מה יעשה בעל הכרם? יבוא וישמיד את הכורמים ויתן את הכרם לאחרים. 10 האם לא קראתם את הכתוב הזה,
אבן מאסו הבונים היתה לראש פנה;
11 מאת יהוה היתה זאת, היא נפלאת בעינינו?
12 הם בקשו לתפס אותו, כי ידעו שדבר את המשל עליהם, אבל חששו מפני העם. עזבו אותו והלכו משם. 13 שלחו אליו מאנשי הפרושים ומחסידי בית הורדוס ללכד אותו בדברו. 14 באו ואמרו לו: רבי, אנחנו יודעים שאתה איש אמת ואינך חושש מאיש, שכן אינך נושא פנים לאנשים אלא מורה אתה את דרך האלהים על פי האמת. האם מתר לתת מס לקיסר או לא? האם עלינו לתת או לא לתת?
15 הואיל והכיר את צביעותם אמר להם: למה אתם מנסים אותי? הביאו לי דינר ואראה.
16 הביאו לו והוא שאל אותם: של מי הדמות הזאת והכתבת?
השיבו לו: של הקיסר. 17 אמר להם ישוע: את אשר לקיסר תנו לקיסר ואת אשר לאלהים - לאלהים. הם השתוממו עליו.
18 באו אליו צדוקים, האומרים שאין תחית מתים, ושאלו אותו: 19 רבי, משה כתב לנו שאם ימות איש והניח אשה ולא השאיר בנים, יקח אחיו את אשתוויקים זרע לאחיו. 20 היו שבעה אחים. הראשון נשא אשה ומת ולא השאיר צאצאים. 21 לקח אותה השני ומת ולא השאיר צאצאים, וכן גם השלישי. 22 ככה כל השבעה לא השאירו צאצאים. אחרי כלם מתה גם האשה. 23 בתחיה, כאשר יקומו, למי מהם תהיה לאשה, שהרי היתה אשה לכל השבעה?
24 השיב להם ישוע: כלום אינכם טועים משום שאינכם יודעים את הכתובים, אף לא את גבורת אלהים? 25 כאשר המתים קמים אין הם מתחתנים, אלא שהם כמלאכים בשמים. 26 ואשר לכך שהמתים קמים, האם לא קראתם בספר משה, במעשה הסנה, שהאלהים אמר לו, אנכי אלהי אברהם, אלהי יצחק ואלהי יעקב? 27 אין הוא אלהי המתים כי אם אלהי החיים. אתם טועים מאד.
28 אחד הסופרים התקרב ושמע אותם מתוכחים. כראותו שישוע השיב להם היטב, שאל אותו: איזוהי המצוה הראשונה מכל?
29 ענה ישוע: הראשונה היא שמע ישראל יהוה אלהינו יהוה אחד, 30 ואהבת את יהוה אלהיך בכל לבבך ובכל נפשך ובכל שכלך ובכל מאדך. 31 והשניה היא ואהבת לרעך כמוך. אין מצוה אחרת גדולה מאלה.
32 אמר אליו הסופר: יפה, רבי; אמת אמרת שאחד הוא ואין עוד מלבדו. 33 ולאהב אותו בכל לבבך ובכל בינתך ובכל מאדך, ולאהב לרעך כמוך, הרי זה גדול מכל עולה וזבח.
34 ראה ישוע כי השיב בחכמה ואמר לו: אינך רחוק ממלכות האלהים. ואיש לא העז עוד לשאל אותו שום דבר. 35 כשלמד ישוע בבית המקדש, אמר: כיצד זה אומרים הסופרים שהמשיח הוא בן דוד? 36 הלא דוד עצמו אמר בהשראת רוח הקדש,
נאם יהוה לאדני: שב לימיני עד אשית
איביך הדם לרגליך.
37 דוד עצמו קורא לו אדון ואיך הוא בנו? 38 ובלמדו אותם אמר: הזהרו מן הסופרים האוהבים להתהלך לבושי גלימות ואוהבים ברכות שלום בשוקים 39 ומושבים ראשונים בבתי הכנסת ומקומות נכבדים בסעודות; 40 הבולעים את בתי האלמנות ומאריכים להתפלל למראית עין. דינם של אלה יהיה חמור יותר. 41 הוא ישב מול תבת האוצר וראה את העם שמים מטבעות בתבת האוצר ועשירים רבים שמו הרבה. 42 באה אלמנה עניה ושמה שתי פרוטות, שהן חצי אסר. 43 קרא לתלמידיו ואמר להם: אמן אומר אני לכם, האלמנה העניה הזאת שמה יותר מכל אלה ששמו בתבת האוצר; 44 כי הכל נתנו מן העדף שלהם, אך היא ממחסורה נתנה את כל אשר היה לה, את כל מחיתה.
13
 1 בצאתו מבית המקדש אמר אליו אחד מתלמידיו: רבי, ראה איזה אבנים ואיזה בנינים!
2 אמר לו ישוע: אתה רואה את הבנינים הגדולים האלה? לא תשאר אבן על אבן אשר לא תפל ארצה. 3 כשישב על הר הזיתים, מול בית המקדש, שאלוהו כיפא ויעקב ויוחנן ואנדרי בהיותם לבדם אתו: 4 אמר נא לנו, מתי יהיה הדבר הזה ומהו האות לפני שכל זה יתגשם?
5 אמר להם ישוע: הזהרו שלא יתעה אתכם איש. 6 רבים יבואו בשמי ויאמרו אני הוא ויתעו רבים. 7 ובשמעכם מלחמות ושמועות מלחמה אל תבהלו; זה מה שצריך להיות, ובכל זאת עוד לא בא הקץ. 8 גוי יקום על גוי וממלכה על ממלכה ותהיינה רעידות אדמה במקומות רבים ויהיה רעב. אלה ראשית הצרות. 9 ואתם הזהרו; ימסרו אתכם לסנהדריות, יכו אתכם בבתי כנסת, ולפני מושלים ומלכים יעמידו אתכם למעני, לעדות להם. 10 אבל תחלה צריך שהבשורה תכרז לכל הגוים. 11 כאשר יוליכו אתכם כדי להסגירכם, אל תדאגו למה שתדברו, כי מה שינתן לכם באותה שעה את זה דברו; שכן לא אתם תדברו אלא רוח הקדש. 12 אז יסגיר אח את אחיו למות ואב יסגיר את בנו. בנים יקומו על הוריהם וימיתו אותם. 13 ותהיו שנואים לכל בגלל שמי, אך המחזיק מעמד עד קץ הוא יושע. 14 וכשתראו את השקוץ המשומם עומד במקום שאינו מקומו - על הקורא להבין - אזי הנמצאים ביהודה, שינוסו אל ההרים; 15 מי שעל הגג אל ירד ואל יכנס לקחת דבר מביתו; 16 ומי שבשדה אל יחזר לקחת את בגדו. 17 ואוי להרות ולמיניקות בימים ההם! 18 התפללו שלא יהיה זה בחרף, 19 כי הימים ההם יהיו צרה אשר לא היתה כמוה מראשית הבריאה שברא אלהים ועד עתה; אף לא תהיה כמוה. 20 ולולא קצר אדני את הימים לא היה נצל כל בשר, אך למען הבחירים אשר בחר בהם קצר את הימים. 21 ואז אם יאמר לכם איש, הנה פה המשיח, הנה שם, אל תאמינו לו; 22 כי יקומו משיחי שקר ונביאי שקר ויעשו אותות ומופתים להתעות, אם אפשר, את הבחירים. 23 ואתם הזהרו; אמרתי לכם את הכל מראש. 24 בימים ההם, אחרי הצרה ההיא, תחשך השמש והירח לא יגיה אורו, 25 הכוכבים יפלו מן השמים וכחות השמים יזדעזעו. 26 אז יראו את בן האדם בא בעננים בגבורה רבה ובכבוד. 27 ואז ישלח את המלאכים ויקבץ את בחיריו מארבע הרוחות, מקצה הארץ עד קצה השמים.
28 למדו את המשל מן התאנה: כאשר ענפיה מתרככים והעלים צצים יודעים אתם שהקיץ קרוב. 29 כן גם אתם, כשתראו את הדברים האלה מתקימים דעו כי קרוב הוא בפתח. 30 אמן. אומר אני לכם, לא יעבר הדור הזה עד אשר יהיו כל אלה. 31 השמים והארץ יעברו ודברי לא יעברו. 32 אבל את היום ההוא או השעה אין איש יודע, גם לא המלאכים בשמים וגם לא הבן, אלא האב. 33 הזהרו, היו ערים, כי אינכם יודעים מתי העת. 34 דומה הדבר לאיש היוצא למסע. כשעזב את ביתו נתן סמכות לעבדיו, לכל אחד את מלאכתו, ועל השוער צוה לעמד על המשמר. 35 לכן עמדו על המשמר, כי אינכם יודעים מתי יבוא בעל הבית, אם בערב או בחצות הלילה, אם בעת קריאת התרנגול או בבקר, 36 פן יבוא פתאום וימצא אתכם ישנים. 37 את אשר אני אומר לכם אומר אני לכל: עמדו על המשמר!
14
 1 נותרו יומים עד חג הפסח והמצות. ראשי הכהנים והסופרים חפשו דרך לתפס אותו בערמה כדי להמית אותו; 2 כי אמרו, לא בחג, פן תהיה מהומה בעם. 3 כאשר היה בבית עניה, בביתו של שמעון המצרע, הסב אל השלחן. באה אשה שהחזיקה פך ובו שמן נרד טהור ויקר מאד, שברה את פי הפך ויצקה את הנרד על ראשו. 4 היו אחדים שכעסו ואמרו זה אל זה: למה הבזבוז הזה של השמן? 5 הלא היה אפשר למכר את השמן הזה בשלש מאות דינר ויותר ולתת לעניים! והם גערו בה.
6 אמר ישוע: הניחו לה, מדוע תציקו לה? מעשה טוב עשתה לי. 7 העניים אתכם תמיד ובכל עת שתרצו תוכלו להיטיב עמהם, אבל אני, לא תמיד אני אתכם. 8 מה שהיה ביכלתה עשתה; היא הקדימה למשח את גופי בשביל הקבורה. 9 אמן אומר אני לכם, בכל מקום שתכרז הבשורה, בכל העולם, יספר גם מה שעשתה היא, וזה לזכרה.
10 הלך יהודה איש קריות, אחד מן השנים עשר, אל ראשי הכהנים כדי להסגיר להם את ישוע. 11 כשמעם זאת שמחו והבטיחו לתת לו כסף, והוא חפש הזדמנות להסגיר אותו. 12 בראשון לחג המצות, ביום שנהגו לזבח את קרבן הפסח, שאלו אותו תלמידיו: לאן אתה רוצה שנלך ונכין לך לאכל את הפסח?
13 הוא שלח שנים מתלמידיו באמרו להם: לכו העירה ויפגש אתכם איש נושא כד מים. לכו אחריו, 14 ובמקום אשר יכנס אליו אמרו לבעל הבית, כה אמר רבנו: איפה חדרי אשר אכל בו את הפסח עם תלמידי? 15 אותו איש יראה לכם עליה גדולה מצעת ומסדרת; שם תכינו לנו.
16 יצאו תלמידיו ובאו העירה. הם מצאו הכל כפי שאמר להם והכינו את הפסח. 17 בערב בא ישוע עם השנים עשר, 18 וכאשר הסבו ואכלו אמר ישוע: אמן אומר אני לכם, אחד מכם יסגירני - אחד שאוכל אתי. 19 הם החלו להתעצב ושאלוהו איש איש: זה אני? 20 אמר להם: אחד מן השנים עשר, הטובל אתי בקערה. 21 בן האדם אמנם הולך ככתוב עליו, אך אוי לאיש אשר יסגיר את בן האדם. טוב היה לו אלולא נולד האיש ההוא.
22 כאשר אכלו לקח ישוע את הלחם, ברך ובצע ונתן להם באמרו: קחו, זה גופי. 23 לקח את הכוס, ברך ונתן להם וכלם שתו ממנה. 24 אמר להם: זה דמי, דם הברית הנשפך בעד רבים. 25 אמן אומר אני לכם, לא אשתה עוד מפרי הגפן עד אותו היום אשר אשתהו חדש במלכות האלהים. 26 לאחר ששרו את ההלל יצאו אל הר הזיתים. 27 אמר להם ישוע: כלכם תכשלו, שהרי כתוב, אכה את הרעה ותפוצין הצאן, 28 אבל אחרי שאקום אלך לפניכם לגליל.
29 אמר לו כיפא: גם אם הכל יכשלו, אני לא אכשל! 30 השיב לו ישוע: אמן אומר אני לך כי היום בעצם הלילה הזה, בטרם יקרא התרנגול פעמים, שלוש פעמים תתכחש לי. 31 אך כיפא אמר ביתר תקף: אם עלי למות אתך, בשום פנים לא אתכחש לך! וכן אמרו כלם. 32 הם באו אל מקום הנקרא גת שמנים. אמר לתלמידיו: שבו פה עד שאתפלל. 33 לקח אתו את כיפא ואת יעקב ואת יוחנן והחל מתמלא חרדה ומועקה. 34 אמר להם: נפשי מרה לי עד מות. השארו פה והיו ערים. 35 הוא הלך מעט הלאה, נפל ארצה והתפלל שתעבר ממנו השעה, אם אפשר. 36 אבא, אבי, אמר ישוע, אתה כל יכול, העבר נא ממני את הכוס הזאת, אך לא כרצוני אני כי אם כרצונך אתה.
37 לאחר מכן בא ומצא אותם ישנים. אמר אל כיפא: שמעון, אתה ישן? האם לא יכלת להיות ער שעה אחת? 38 היו ערים והתפללו כדי שלא תבואו לידי נסיון. אמנם הרוח חפצה, אבל הבשר חלש. 39 שוב הלך והתפלל באמרו אותם דברים. 40 ושוב בא ומצא אותם ישנים, כי עיניהם היו כבדות, ולא ידעו מה לענות לו. 41 הוא בא פעם שלישית ואמר להם: עודכם ישנים ונחים? די! הגיעה השעה, הנה בן האדם נמסר לידי אנשים חוטאים. 42 קומו ונלך. הנה המסגיר אותי מתקרב! 43 עודנו מדבר והנה בא יהודה, אחד מן השנים עשר, ואתו המון, בחרבות ובמקלות, באים מטעם ראשי הכהנים והסופרים והזקנים. 44 המסגיר אותו הקדים לתת להם סימן באמרו: מי שאתן לו נשיקה זה הוא; תפסו אותו והוליכוהו בלוית משמר. 45 כאשר הגיע נגש אליו מיד ואמר: רבי, ונשק לו. 46 הם שלחו ידיהם ותפסו אותו. 47 אבל אחד העומדים שם שלף חרב ובהכותו את עבד הכהן הגדול קצץ את אזנו. 48 אמר להם ישוע: כמו על שודד יצאתם בחרבות ובמקלות לתפס אותי. 49 יום יום הייתי אתכם במקדש ולמדתי ולא תפסתם אותי, אך זאת כדי שיתמלאו הכתובים. 50 אז עזבוהו כלם וברחו.
51 בחור אחד שהיה עטוף סדין לכסוי גופו נתלוה אליו. תפסו אותו, 52 אך הוא עזב את הסדין בידם וברח ערום. 53 הוליכו את ישוע אל הכהן הגדול ושם נקהלו כל ראשי הכהנים והזקנים והסופרים. 54 כיפא הלך אחריו במרחק מה עד לתוך חצר הכהן הגדול, ושם ישב עם המשרתים והתחמם ליד האש. 55 אותה שעה חפשו ראשי הכהנים וכל הסנהדרין עדות נגד ישוע כדי להמית אותו ולא מצאו, 56 כי רבים העידו עדות שקר נגדו והעדיות לא היו תואמות. 57 קמו אחדים והעידו נגדו דבר שקר באמרם: 58 אנחנו שמענו אותו אומר אני אהרס את ההיכל הזה שנעשה בידי אדם ובשלושה ימים אבנה אחר שאיננו מעשה ידי אדם. 59 וגם בזאת לא תאמו דברי עדותם. 60 קם הכהן הגדול, עמד באמצע ושאל את ישוע: אינך משיב דבר על מה שאלה מעידים נגדך? 61 אך הוא שתק ולא השיב דבר. הוסיף הכהן הגדול ושאל אותו: האם אתה המשיח בן המברך?
62 אמר ישוע: אני הוא. ואתם תראו את בן האדם יושב לימין הגבורה ובא עם ענני השמים.
63 קרע הכהן הגדול את בגדיו ואמר: מה לנו עוד צרך בעדים? 64 שמעתם את הגדוף. מה דעתכם?
הכל הרשיעו אותו ופסקו שהוא בן מות. 65 אחדים החלו לירק בו; גם כסו את פניו, הכוהו באגרוף ואמרו לו: התנבא! והמשרתים קדמו אותו במכות. 66 כשהיה כיפא בחצר למטה באה אחת משפחות הכהן הגדול 67 וראתה את כיפא מתחמם. הביטה בו ואמרה: גם אתה היית עם ישוע מנצרת. 68 אך הוא הכחיש באמרו: אינני מבין מה את אומרת, ויצא החוצה אל מבוא החצר. 69 ראתה אותו השפחה ואמרה שנית אל העומדים שם: זה אחד מהם. 70 שוב הכחיש. לאחר שעה קלה גם העומדים שם אמרו לכיפא: באמת אתה מהם, כי גם אתה גלילי. 71 הוא החל לקלל ולהשבע. אינני מכיר את האיש הזה שאתם מדברים עליו, אמר, 72 ומיד קרא התרנגול שנית. נזכר כיפא בדבר שאמר לו ישוע בטרם יקרא התרנגול פעמים, שלוש פעמים תתכחש לי - והתיפח בבכי.
15
 בבקר מהרו ראשי הכהנים לקים התיעצות עם הזקנים והסופרים וכל הסנהדרין. הם כבלו את ישוע והוליכוהו ומסרוהו לפילטוס. 2 שאל אותו פילטוס: אתה מלך היהודים?
השיב ואמר אליו: אתה אומר. 3 וראשי הכהנים השמיעו נגדו האשמות רבות.
4 הוסיף פילטוס ושאל אותו: אינך משיב דבר; ראה כמה הם מאשימים אותך! 5 אולם ישוע לא השיב עוד דבר, לתמהונו של פילטוס. 6 בחג היה משחרר להם אסיר אחד על פי בקשתם. 7 איש אחד, בר אבא שמו, ישב אז בכלא עם המורדים שבצעו מעשה רצח בעת המרד. 8 בא ההמון והחל לבקש שיעשה למענם כמנהגו. 9 השיב להם פילטוס: האם רוצים אתם שאשחרר לכם את מלך היהודים? 10 כי ידע שמקנאה מסרו אותו ראשי הכהנים. 11 אך ראשי הכהנים הסיתו את ההמון להעדיף שישחרר להם את בר אבא.
12 הוסיף פילטוס ואמר להם: אם כן מה אעשה לזה שאתם קוראים לו מלך היהודים?
13 צלב אותו! צעקו.
14 אבל מה רעה עשה? אמר להם פילטוס. אך הם צעקו ביתר שאת: צלב אותו!
15 כיון שרצה פילטוס להשביע את רצון ההמון, שחרר להם את בר אבא, ואת ישוע הלקה ומסר אותו לצליבה. 16 החילים הוליכו אותו לפנים החצר שבבית הממשל וקראו לכל הגדוד. 17 הם הלבישוהו ארגמן, שמו עליו עטרת שקלעו מקוצים 18 והחלו לברך אותו: שלום לך, מלך היהודים! 19 הכוהו על ראשו בקנה וירקו בו; גם כרעו על ברכיהם והשתחוו לו. 20 אחרי שהתלוצצו בו הסירו מעליו את הארגמן, הלבישוהו את בגדיו והוציאוהו לצליבה. 21 אותה שעה עבר שם שמעון מקירניה, אביהם של אלכסנדר ורופוס, כאשר בא מן השדה. הם הכריחו אותו לשאת את צלבו של ישוע 22 והוליכו את ישוע אל מקום גלגתא, שפרושו מקום הגלגלת. 23 נתנו לישוע יין מהול במר ולא לקח אותו. 24 אז צלבו אותו וחלקו את בגדיו בהפילם עליהם גורל, לקבע מה יקח כל אחד. 25 השעה היתה תשע בבקר כאשר צלבו אותו. 26 מעליו היה קבוע כתב אשמתו, מלך היהודים. 27 ויחד אתו צלבו שני שודדים, אחד מימינו ואחד משמאלו.  28 בזה התקים הכתוב ואת פושעים נמנה. 29 והעוברים שם גדפו אותו, הניעו ראשם ואמרו: אהה! ההורס את בית המקדש ובונה אותו בשלושה ימים, 30 הושע את עצמך ורד מן הצלב! 31 כך גם התלוצצו ראשי הכהנים והסופרים באמרם זה אל זה: אחרים הושיע; את עצמו איננו יכול להושיע?! 32 המשיח מלך ישראל, שירד עכשו מן הצלב ונראה ונאמין! גם הנצלבים אתו חרפו אותו. 33 בשעה שתים עשרה בצהרים השתרר חשך על כל הארץ עד השעה שלוש, 34 ובשעה שלוש צעק ישוע בקול גדול: אלהי, אלהי, למה שבקתני? שתרגומו אלי, אלי, למה עזבתני? 35 כמה מן העומדים שם שמעו זאת ואמרו: הנה לאליהו הוא קורא. 36 מישהו רץ ומלא ספוג בחמץ, הצמיד אותו אל קנה והגיש לו לשתות באמרו: הבה נראה אם יבוא אליהו להוריד אותו.
37 ישוע צעק בקול גדול ונפח את רוחו. 38 ופרכת המקדש נקרעה לשנים, מלמעלה עד למטה. 39 כשראה שר המאה העומד מולו כי כך נפח את רוחו, אמר: באמת, האיש הזה היה בן אלהים!
40 גם היו נשים שהסתכלו מרחוק וביניהן מרים המגדלית, מרים אמו של יעקב הצעיר ושל יוסי ושלומית, 41 אשר הלכו אחריו בהיותו בגליל ושרתוהו, ורבות אחרות שעלו אתו לירושלים.
42 לעת ערב - ומאחר שהיה ערב שבת - 43 בא יוסף איש רמתים, חבר סנהדרין נכבד שהיה גם הוא מחכה למלכות האלהים. העז ובא אל פילטוס ובקש ממנו את גופת ישוע. 44 פילטוס התפלא שהוא כבר מת. קרא לשר המאה ושאל אותו אם ישוע כבר מת. 45 כשנתברר לו הדבר מפי שר המאה, נתן ליוסף את הגופה. 46 יוסף קנה סדין. הוא הוריד אותו ועטף אותו בסדין, הניחו בקבר חצוב בסלע וגלל אבן על פי הקבר. 47 ומרים המגדלית ומרים אם יוסי ראו היכן הניח אותו.
16
 כשעבר יום השבת, מרים המגדלית ומרים אם יעקב ושלומית קנו בשמים, כי התכונו לבוא ולמשח אותו. 2 בראשון בשבוע, בבקר השכם, באו אל הקבר עם זריחת השמש. 3 אמרו זו אל זו: מי יגל לנו את האבן מעל פתח הקבר? 4 כאשר הביטו ראו כי האבן כבר נגלה, והיא גדולה מאד. 5 נכנסו לתוך הקבר וראו בחור אחד יושב מימין והוא לבוש גלימה לבנה. הן נדהמו. 6 אמר להן: אל תבהלנה. את ישוע מנצרתאשר נצלב אתן מחפשות? הוא קם לתחיה ואיננו פה עוד. הנה המקום שהניחוהו בו. 7 ועתה לכנה והגדנה לתלמידיו ולכיפא, הוא הולך לפניכם לגליל. שם תראו אותו כפי שאמר לכם.
8 הן יצאו וברחו מן הקבר, כי רעדה ותדהמה אחזו בהן, ולא ספרו דבר לאיש מפני שפחדו. 9 כאשר קם בבקר בראשון בשבוע, נראה בראשונה למרים המגדלית אשר ממנה גרש שבעה שדים. 10 היא הלכה וספרה לאנשים שהיו אתו לפני כן והם מתאבלים ובוכים. 11 כאשר שמעו שהוא חי ונראה אליה לא האמינו. 12 אחרי כן נראה בדמות אחרת לשנים מהם בעת שהלכו בדרכם לאחד הכפרים. 13 הללו הלכו וספרו לאחרים וגם להם לא האמינו. 14 אחר כך נראה אל האחד עשר בהיותם מסבים לאכל. הוא גער בהם על חסר אמונתם וקהות לבבם, מפני שלא האמינו לאלה שראו אותו אחרי קומו לתחיה. 15 אמר להם: לכו אל כל העולם והכריזו את הבשורה לכל הבריאה. 16 המאמין ונטבל יושע, ומי שלא יאמין יאשם. 17 ואלה האותות אשר ילוו אל המאמינים: יגרשו שדים בשמי; בלשונות חדשות ידברו; 18 ירימו נחשים, ואם ישתו רעל ממית לא ינזקו; ידיהם ישימו על חולים וייטב להם.
19 לאחר שדבר אליהם נשא האדון השמימה וישב לימין אלהים. 20 הם יצאו והכריזו את הבשורה בכל מקום, והאדון פעל עמהם ואשר את הדבר באותות שנלוו אליהם.
$:לוקס
1
 1 רבים שלחו ידם לחבר את ספור הדברים אשר התקימו בקרבנו, 2 כפי שמסרום לנו אלה אשר מתחלה היו עדי ראיה ומשרתי דבר יהוה. 3 לפיכך, לאחר שהתחקיתי היטב על כל הדברים מראשיתם, חשבתי גם אני לנכון לכתבם לך כסדרם, תאופילוס הנכבד, 4 למען תוכח באמתות הדברים שלמדוך. 5 בימי הורדוס מלך ארץ יהודה היה כהן ממשמרת אביה ושמו זכריה, ולו אשה מבנות אהרן ושמה אלישבע. 6 שניהם היו צדיקים לפני אלהים, הולכי תמים בכל מצוותיו וחקותיו. 7 ובן לא היה להם, כי אלישבע עקרה ושניהם באים בימים. 8 באחד הימים, כאשר כהן לפני האלהים בסדר משמרתו 9 על פי מנהג הכהנה, יצא גורלו להכנס אל היכל יהוה להקטיר קטרת. 10 וכל קהל העם היה מתפלל בחוץ בשעת הקטרת. 11 לפתע נראה אליו מלאך יהוה נצב לימין מזבח הקטרת. 12 כראותו זאת נבהל זכריה ופחד נפל עליו.
13 אמר אליו המלאך, אל תירא, זכריה, כי נשמעה תפלתך. אלישבע אשתך תלד לך בן ואתה תקרא שמו יוחנן. 14 שמחה וגיל יהיו לך ורבים ישמחו בהולדו; 15 כי גדול יהיה לפני יהוה, יין ושכר לא ישתה, וימלא רוח הקדש מרחם אמו. 16 רבים מבני ישראל ישיב אל יהוה אלהיהם, 17 וילך לפניו ברוח אליהו וגבורתו, להשיב לב אבות על בנים, וסוררים אל תבונת הצדיקים, להכשיר עם מוכן ליהוה.
18 אמר זכריה אל המלאך, לפי מה אדע זאת? הרי אני זקן ואשתי באה בימים.
19 השיב לו המלאך, אני גבריאל הנצב לפני אלהים. נשלחתי לדבר אליך ולבשר לך זאת. 20 והנה תאלם ולא תוכל לדבר עד אשר יקרו הדברים האלה, על שלא האמנת לדברי אשר יתקימו בעתם.
21 העם חכה לזכריה ותמה על שהתעכב בהיכל. 22 והנה בצאתו משם לא היה יכול לדבר אליהם, והם הבינו שראה מראה בהיכל; הוא עצמו היה רומז להם ועודנו אלם. 23 כתם ימי שרותו חזר לביתו, 24 ולאחר הימים האלה הרתה אלישבע אשתו. במשך חמשה חדשים הסתתרה, וזאת אמרה: 25 כך עשה לי אלהים כאשר ראה להסיר את חרפתי בקרב בני אדם. 26 בחדש הששי נשלח המלאך גבריאל מאת האלהים לעיר בגליל, אשר שמה נצרת, 27 אל בתולה מארסת לאיש מבית דוד ושמו יוסף, ושם הבתולה מרים.
28 בהכנסו לחדרה אמר המלאך, שמחי, ברוכת החסד. יהוה עמך. 29 היא נדהמה לשמע הדבר וחשבה בלבה מה טיבה של הברכה הזאת.
30 אמר לה המלאך, אל תפחדי, מרים, כי מצאת חן לפני אלהים. 31 הנה תהרי ותלדי בן, ותקראי שמו ישוע. 32 הוא גדול יהיה ובן עליון יקרא, ויהוה אלהים יתן לו את כסא דוד אביו; 33 וימלך על בית יעקב לעולם ואין קץ למלכותו.
34 אמרה מרים אל המלאך, איך יהיה הדבר הזה, הרי אינני יודעת איש?
35 השיב המלאך ואמר: רוח הקדש תבוא עליך וגבורת עליון תצל עליך. לכן קדוש יקרא הילוד, בן אלהים. 36 והנה אלישבע קרובתך גם היא הרתה בן בזקנתה, וזאת שקראו לה עקרה הרה זה החדש הששי, 37 כי לא יפלא מאלהים כל דבר.
38 אמרה מרים, הנני שפחת אדני, יהי לי כדברך. והמלאך הלך לו. 39 בימים ההם קמה מרים ומהרה ללכת אל אזור ההר, אל אחת מערי יהודה. 40 היא נכנסה לבית זכריה וברכה את אלישבע. 41 והנה כאשר שמעה אלישבע את ברכת מרים, רקד הילד בבטנה; אלישבע נתמלאה רוח הקדש 42 וקראה בקול גדול: ברוכה את בנשים וברוך פרי בטנך. 43 ומאין לי זאת, שאם אדוני באה אלי? 44 כי הנה, כאשר קול ברכתך בא באזני, רקד הילד משמחה בבטני. 45 אשרי זו שהאמינה כי יתקימו הדברים אשר נאמרו לה מאת אלהים.
46 אז אמרה מרים:
תרומם נפשי את אדני
47 ותגל רוחי באלהי ישעי
48 כי ראה בעני אמתו.
הנה אשריה יאמר לי מעתה ולדור דורים.
49 כי גדולות עשה בי שדי, קדוש שמו
50 וחסד יהוה מעולם ועד עולם על יראיו.
51 עשה חיל בזרועו
פזר גאים, פרי מחשבות לבם.
52 שליטים הוריד מעל כסאותם
ושפלים שם למרום.
53 נפשות רעבים מלא טוב
ועשירים שלח ריקם.
54 תמך בישראל עבדו
זכר יהוה רחמיו
55 כאשר דבר אל אבותינו
אל אברהם ואל זרעו עד עולם.
56 ומרים נשארה אצל אלישבע כשלושה חדשים ואחרי כן חזרה לביתה. 57 עתה מלאו ימי אלישבע ללדת והיא ילדה בן. 58 כאשר שמעו שכניה וקרוביה כי הגדיל אלהים חסדו עמה, שמחו אתה. 59 ביום השמיני באו למול את הילד וקראו לו זכריה, כשם אביו. 60 אך אמו הגיבה ואמרה: לא! יוחנן הוא יקרא.
61 אמרו לה: אין איש במשפחתך אשר נקרא בשם הזה, 62 ורמזו לאביו כדי לדעת איזה שם ירצה כי יקרא. 63 זכריה בקש לוח וכתב עליו יוחנן שמו. כלם תמהו. 64 באותו רגע נפתח פיו והתרה לשונו, והוא דבר וברך את אלהים. 65 יראה היתה על כל שכניהם, וכל הדברים האלה ספרו בכל חבל הרי יהודה. 66 כל השומעים שמרו זאת בלבם ואמרו מה אפוא יהיה הילד הזה? ואמנם יד יהוה היתה עמו.
67 אז נתמלא זכריה אביו רוח הקדש ונבא לאמר:
68 ברוך אדני אלהי ישראל
אשר פקד את עמו ופדות שלח לו
69 והצמיח לנו קרן ישועה בבית דוד עבדו
70 כדבר אדני מעולם ביד נביאיו הקדושים
71 להושיענו מיד אויב ומיד כל שונא
72 לעשות חסד עם אבותינו
ולזכר לעולם בריתו
73 אשר נשבע לאברהם אבינו
74 להצילנו מיד אויב
לתתנו לעבדו באין מורא
75 בקדשה וצדק לפניו כל ימינו.
76 ולך, הילד, נביא אל עליון יקרא
כי לפניו תלך לפנות דרך יהוה
77 להודיע ישועת יהוה לעמו
כי יסלח לחטאתם
78 כרב רחמיו עמנו
ודרך כוכב משמים, פקד יפקדנו
79 להאיר ליושבי חשך וצלמות
ולשים פעמינו לדרך שלום.
80 והילד גדל והתחזק ברוח בהיותו במדבר עד יום הראותו אל ישראל.
2
 1 בימים ההם יצא צו מאת הקיסר אוגוסטוס לערך רשום תושבים בכל הארצות. 2 המפקד הזה, הראשון, נערך בהיות קירניוס נציב סוריה. 3 הכל הלכו להתפקד, איש איש לעירו. 4 וגם יוסף, שהיה מבית דוד וממשפחתו, עלה מן הגליל אל יהודה, מהעיר נצרת לעיר דוד הנקראת בית לחם, 5 להתפקד עם מרים ארוסתו והיא הרה. 6 כאשר היו שם מלאו ימיה ללדת 7 והיא ילדה את בנה הבכור. לאחר שחתלה אותו השכיבה אותו באבוס, כי לא היה להם מקום במלון. 8 באותו חבל ארץ היו רועים שנהגו לגור בשדה ולשמר על עדרם באשמורות הלילה. 9 לפתע נצב עליהם מלאך יהוה וכבוד יהוה נגה סביבם. הם נבהלו עד מאד, 10 אולם המלאך אמר להם: אל תפחדו, כי הנני מבשר לכם שמחה גדולה אשר תהיה לכל העם. 11 היום נולד לכם מושיע בעיר דוד, הוא המשיח האדון. 12 וזה לכם האות: תמצאו תינוק מחתל שוכב באבוס.
13 פתאום היו ליד המלאך המון צבא השמים והמה מהללים את האלהים ואומרים:
14 כבוד לאלהים במרומים,
ובארץ שלום על בני אדם אשר אותם רצה.
15 לאחר שעלו המלאכים מעליהם השמימה, אמרו הרועים איש אל רעהו: בואו נלך עד בית לחם ונראה את הדבר הזה אשר קרה, מה שאלהים הודיע לנו. 16 הם הלכו מהר ומצאו את מרים ויוסף ואת התינוק השוכב באבוס. 17 כאשר ראו אותו השמיעו את הדבר שנאמר להם על אודות הילד הזה. 18 כל השומעים תמהו על הדברים שאמרו להם הרועים, 19 אך מרים שמרה את הדברים האלה ושקלה אותם בלבה. 20 לאחר מכן חזרו הרועים כשהם מהללים ומשבחים את האלהים על כל אשר שמעו וראו כפי שנאמר להם.
21 כשמלאו שמונה ימים והגיע הזמן למול אותו קראו את שמו ישוע, כשם שקרא לו המלאך לפני שהורה בבטן. 22 כאשר מלאו ימי טהרתם לפי תורת משה, העלוהו לירושלים להציגו לפני אלהים 23 ככתוב בתורת יהוה, שכל בכור פטר רחם קדוש ליהוה יקרא; 24 ולהקריב קרבן כאמור בתורת יהוה, שתי תרים או שני בני יונה. 25 איש היה בירושלים באותה עת, שמעון שמו; והאיש צדיק וחסיד ומחכה לנחמת ישראל, ורוח הקדש היתה עליו. 26 וברוח הקדש נגלה לו שלא יראה מות בטרם יראה את משיח יהוה, 27 ובהדרכת הרוח הוא נכנס אל המקדש. כאשר הביאו ההורים את הילד ישוע, לעשות בו כנהוג על פי התורה, 28 לקח אותו בזרועותיו וברך את אלהים ואמר:
29 ועתה, אדני, פטר נא
את עבדך בשלום, כאשר דברת,
30 כי ראו עיני את ישועתך
31 אשר הכינות לעיני כל העמים:
32 אור להאיר לגוים
ותפארת ישראל עמך.
33 אביו ואמו תמהו על הדברים שנאמרו עליו. 34 ברכם שמעון ואמר אל מרים אמו: הנה זה נוסד למכשול ולתקומה לרבים בישראל ולאות אשר יתנגדו לו   35 וגם בלבך את תעבר חרב - למען תגלינה מחשבות לב רבים.
36 גם אשה נביאה היתה שם, חנה בת פנואל משבט אשר, והיא באה בימים. שבע שנים חיתה עם בעלה מעת בתוליה; 37 והיא אלמנה בת שמונים וארבע שנים ולא עזבה את המקדש בעבדה את אלהים בצום ותחנונים יומם ולילה. 38 באותה שעה באה והודתה לאלהים ודברה על הילד באזני כל המחכים לגאלה בירושלים.
39 לאחר שהשלימו את הכל על פי תורת יהוה, חזרו לגליל, לנצרת עירם. 40 והילד גדל והתחזק, מלא חכמה, וחסד אלהים היה עליו. 41 מדי שנה בשנה עלו הוריו לירושלים בחג הפסח. 42 ובמלאת לו שתים עשרה שנים עלו לירושלים כמנהג החג. 43 כשמלאו הימים שבו, אך הנער ישוע נשאר בירושלים והוריו לא ידעו. 44 הואיל וחשבו שהוא נמצא בשירה הלכו כברת דרך יום אחד וחפשוהו בין הקרובים והמכרים, 45 אך כיון שלא מצאוהו חזרו לירושלים לחפש אותו. 46 לאחר שלושה ימים מצאוהו במקדש והוא יושב בין המורים, שומע אותם ושואל אותם; 47 וכל שומעיו התפלאו על שכלו ועל תשובותיו. 48 כאשר ראו אותו הוריו השתוממו. אמרה לו אמו: בני, למה עשית לנו ככה? הנה אביך ואני חפשנו אותך בדאגה רבה.
49 השיב להם: למה חפשתם אותי? האם לא ידעתם כי עלי להיות באשר לאבי? 50 אך הם לא הבינו את הדבר שדבר אליהם.
51 הוא ירד אתם ובא לנצרת והיה נכנע למרותם. את כל הדברים האלה שמרה אמו בלבה. 52 וישוע הוסיף לגדל בחכמה ובקומה ובחן לפני אלהים ובני אדם.
3
 1 בשנת חמש עשרה לשלטון הקיסר טיבריוס, פונטיוס פילטוס היה נציב יהודה, הורדוס שר רבע על הגליל, אחיו פיליפוס שר רבע על מדינות יטור וטרכונה, וליסניס שר רבע על אבילין. 2 אותה עת, בימי הכהנים הגדולים חנן וקיפא, היה דבר אלהים אל יוחנן בן זכריה במדבר. 3 הלך יוחנן בכל ככר הירדן והכריז את טבילת התשובה לסליחת חטאים, 4 ככתוב בספר דברי ישעיהו הנביא:
קול קורא
במדבר פנו דרך יהוה,
ישרו מסלותיו.
5 כל גיא ינשא, וכל הר וגבעה ישפלו;
והיה העקב למישור, והרכסים לבקעה;
6 וראו כל בשר את ישועת אלהינו.
7 אז אמר אל המון העם שיצאו להטבל אצלו: ילדי צפעונים, מי הורה אתכם להמלט מן החרון הבא. 8 לכן עשו פרי ראוי לתשובה ואל תאמרו בלבבכם אברהם הוא אבינו, כי אני אומר לכם שמן האבנים האלה יכול אלהים להקים בנים לאברהם. 9 וכבר מנח הגרזן על שרש העצים. על כן כל עץ אשר איננו עושה פרי טוב, יגדע וישלך לתוך האש.
10 שאלו המון העם: אם כן, מה עלינו לעשות? 11 השיב להם: מי שיש לו שתי כתנות יחלק עם מי שאין לו, ומי שיש לו מזון יעשה כן גם הוא.
12 גם מוכסים באו להטבל. שאלו: רבי, מה עלינו לעשות?
13 השיב להם: אל תגבו יותר ממה שנקבע לכם.
14 גם אנשי צבא שאלו אותו: ואנחנו, מה נעשה?
אמר להם: אל תעשקו איש ואל תגזלו, והסתפקו במשכרתכם.
15 כיון שהעם היה שרוי בצפיה והכל מהרהרים בלבם על יוחנן שמא הוא המשיח, 16 פנה יוחנן ואמר אל כלם: אני אמנם מטביל אתכם במים, אבל בוא יבוא החזק ממני אשר אינני ראוי להתיר את שרוך נעליו. הוא יטביל אתכם ברוח הקדש ובאש. 17 בידו קלשון המזרה לנקות את גרנו ולאסף את החטה אל האסם שלו, אך את המוץ ישרף באש בלתי נכבית.
18 גם בדברים רבים אחרים האיץ בעם בהטיפו להם את הבשורה. 19 אבל הורדוס שר הרבע, אשר יוחנן הוכיחו על דבר אשת אחיו פיליפוס ועל כל מעשיו הרעים, 20 הוסיף על הכל גם את זאת: הוא כלא את יוחנן בבית סהר. 21 כאשר נטבל כל העם נטבל גם ישוע; ובעודו מתפלל נפתחו השמים 22 ורוח הקדש ירדה עליו בדמות גשמית כיונה, וקול היה מן השמים: אתה בני אהובי, בך חפצתי. 23 כבן שלושים שנה היה ישוע כאשר החל בפעלו, ולפי מה שנחשב היה בן יוסף, בן עלי, 24 בן מתת, בן לוי, בן מלכי, בן יני, בן יוסף, 25 בן מתתיה, בן אמוץ, בן נחום, בן חסלי, בן נגי, 26 בן מחת, בן מתתיה, בן שמעי, בן יוסף, בן יודה, 27 בן יוחנן, בן רישא, בן זרבבל, בן שאלתיאל, בן נרי, 28 בן מלכי, בן אדי, בן קוסם, בן אלמדן, בן ער, 29 בן ישוע, בן אליעזר, בן יורים, בן מתת, בן לוי, 30 בן שמעון, בן יהודה, בן יוסף, בן יונם, בן אליקים, 31 בן מלאה, בן מנא, בן מתתה, בן נתן, בן דוד, 32 בן ישי, בן עובד, בן בעז, בן שלמון, בן נחשון, 33 בן עמינדב, בן אדמין, בן ארני, בן חצרון, בן פרץ, בן יהודה, 34 בן יעקב, בן יצחק, בן אברהם, בן תרח, בן נחור, 35 בן שרוג, בן רעו, בן פלג, בן עבר, בן שלח, 36 בן קינן, בן ארפכשד, בן שם, בן נח, בן למך, 37 בן מתושלח, בן חנוך, בן ירד, בן מהללאל, בן קינן, 38 בן אנוש, בן שת, בן אדם, בן אלהים.
4
 1 בהיותו מלא רוח הקדש שב ישוע מן הירדן, והרוח הובילה אותו במדבר 2 במשך ארבעים יום כשהשטן מנסה אותו. באותם ימים לא אכל מאומה, וכאשר הגיעו לקצם היה רעב. 3 אמר לו השטן: אם בן האלהים אתה, צוה על האבן הזאת שתהא ללחם. 4 השיב לו ישוע: הן כתוב, כי לא על הלחם לבדו יחיה האדם.
5 העלה אותו השטן אל מקום גבוה והראה לו ברגע אחד את כל ממלכות תבל. 6 אמר לו השטן: לך אתן את כל השלטון הזה וגם את כבוד הממלכות האלה; כי לי נמסר השלטון, ואני נותן אותו לכל מי שאני רוצה. 7 לכן אם תשתחוה לפני, לך יהיה הכל.
8 השיב לו ישוע: כתוב, ליהוה אלהיך תשתחוה ואתו לבדו תעבד.
9 הביא אותו לירושלים, העמידו על פנת גג בית המקדש ואמר לו: אם בן האלהים אתה, השלך עצמך מכאן למטה, 10 שהרי כתוב, כי מלאכיו יצוה לך לשמרך 11 על כפים ישאונך פן תגף באבן רגלך.
12 השיב לו ישוע: הלא נאמר לא תנסה את יהוה אלהיך.
13 לאחר שגמר השטן את כל נסיונותיו סר מעליו עד לעת מועד. 14 וישוע חזר בגבורת הרוח אל הגליל ושמעו יצא בכל האזור. 15 הוא למד בבתי הכנסת והכל שבחו אותו.
16 הוא בא אל העיר נצרת, העיר אשר גדל בה, וביום השבת הלך כמנהגו לבית הכנסת וקם לקרא. 17 כאשר נתנו לו את מגלת ספר ישעיהו הנביא, פתח את המגלה ומצא את המקום שכתוב בו:
18 רוח אדני עלי,
יען משח אתי לבשר ענוים.
שלחני לקרא לשבויים דרור,
ולעורים פקח קוח;
לשלח רצוצים חפשים,
19 לקרא שנת רצון ליהוה.
20 לאחר שגלל את המגלה, החזירה לגבאי והתישב. עיני כל הנוכחים היו נשואות אליו 21 והוא החל לדבר אליהם ואמר: היום נתמלא הכתוב הזה באזניכם. 22 כלם דברו טובות עליו והתפלאו על דברי החן שיצאו מפיו. אמרו: האם הוא לא בן יוסף?
23 אמר להם: אין ספק שתאמרו לי את הפתגם הזה, רופא, רפא את עצמך! כל הדברים ששמענו כי נעשו בכפר נחום עשה גם פה, בעירך. 24 הוסיף ואמר: אמן אומר אני לכם, אין נביא בעירו. 25 ואמת אני אומר לכם: אלמנות רבות היו בישראל בימי אליהו, בעת שנעצרו השמים שלוש שנים וששה חדשים ורעב גדול היה בכל הארץ, 26 אך אליהו לא נשלח אל אחת מהן כי אם אל אשה אלמנה בצרפת שבחבל צידון. 27 מצרעים רבים היו בישראל בימי אלישע הנביא ולא טהר אחד מהם מלבד נעמן הארמי.
28 כל הנוכחים בבית הכנסת נתמלאו כעס בשמעם את הדברים האלה. 29 הם קמו והוציאו אותו אל מחוץ לעיר, והובילוהו אל ההר אשר עירם בנויה עליו, כדי להשליכו למטה. 30 אך הוא עבר ביניהם והלך לו. 31 הוא ירד אל העיר הגלילית כפר נחום ולמדם בשבתות. 32 שומעיו השתוממו על תורתו, כי בסמכות דבר את דברו. 33 אותה שעה היה בבית הכנסת איש ובו רוח שד טמא, והאיש צעק בקול גדול: 34 אהה, מה לנו ולך, ישוע מנצרת? האם באת להשמידנו? אני יודע מי אתה - קדוש האלהים!
35 גער בו ישוע ואמר: שתק וצא ממנו! השד הפיל אותו ארצה בין הנוכחים ויצא ממנו מבלי להזיק לו. 36 הכל נדהמו ואמרו זה אל זה: מה הדבר הזה? בסמכות ובכח הוא מצוה על הרוחות הטמאות והן יוצאות! 37 השמועה עליו יצאה בכל האזור מסביב. 38 אחרי צאתו מבית הכנסת נכנס לביתו של שמעון. חותנת שמעון סבלה מחם גבוה והם בקשו ממנו למענה. 39 הוא נעמד לידה, גער בחם והחם הרפה ממנה. מיד קמה ושרתה אותם. 40 עם שקיעת השמש, כל האנשים אשר היו להם חולים במחלות למיניהן הביאו אותם אליו. הוא שם את ידיו על כל אחד מהם ורפא אותם. 41 מרבים יצאו שדים כשהם קוראים אתה הוא בן האלהים! אך הוא גער בהם ולא הניח להם לדבר, כי ידעו שהוא המשיח. 42 עם אור הבקר יצא והלך למקום בודד והמוני העם חפשו אותו. הם באו אליו ונסו לעכבו כדי שלא ילך מאתם, 43 אך הוא אמר להם: גם לערים אחרות עלי לבשר את מלכות האלהים, כי לכך נשלחתי. 44 והוא היה מבשר בבתי הכנסת אשר בגליל.
5
 1 כאשר עמד ליד ים כנרת וההמון נדחק אליו כדי לשמע את דבר אלהים, 2 ראה שתי סירות על שפת האגם; הדיגים שיצאו מהן היו עסוקים ברחיצת הרשתות. 3 הוא נכנס אל אחת הסירות, אל זו של שמעון, ובקש ממנו לשוט מעט מן החוף. אחרי כן ישב ולמד את העם מתוך הסירה. 4 כשגמר לדבר אמר אל שמעון: שוט אל העמק והטילו את רשתותיכם לדוג.
5 השיב שמעון: אדוני, כל הלילה יגענו ולא לכדנו כלום, אך על פי דברך אטיל את הרשתות.
6 הם עשו כן ולכדו דגים רבים מאד, עד שכמעט נקרעו הרשתות. 7 אותתו אל חבריהם אשר בסירה השניה לבוא לעזר להם, והללו באו. אז מלאו את שתי הסירות עד שהחלו שוקעות. 8 כראותו זאת כרע שמעון כיפא לרגלי ישוע ואמר: אדוני, לך נא ממני, כי איש חוטא אני; 9 שכן תדהמה אחזה אותו ואת כל אשר היו אתו על ציד הדגים אשר צדו; 10 וכן גם את יעקב ואת יוחנן בני זבדי אשר היו שתפים לשמעון. אל תירא, אמר ישוע אל שמעון, מעתה תדוג בני אדם.
11 לאחר שהביאו את הסירות אל היבשה עזבו את הכל והלכו אחריו. 12 בהיותו באחת הערים בא איש נגוע כלו בצרעת. כאשר ראה את ישוע, נפל על פניו והתחנן אליו: אדוני, אם תרצה תוכל לטהר אותי.
13 ישוע הושיט את ידו ובנגעו בו אמר: רוצה אני! הטהר! ומיד נעלמה הצרעת. 14 אל תספר לאיש, צוה עליו ישוע, כי אם לך הראה אל הכהן והקרב קרבן על טהרתך, כמו שצוה משה לעדות להם. 15 אולם השמועה על אודותיו הלכה והתפשטה והמונים רבים נקבצו לשמע ולהרפא מתחלואיהם, 16 אך הוא היה פורש אל מקומות שוממים ומתפלל. 17 באחד הימים, כאשר למד ולידו ישבו פרושים ומורי תורה שבאו מכל כפרי הגליל ומיהודה וירושלים, היתה בו גבורת יהוה לרפא. 18 והנה אנשים נושאים איש משתק על אלונקה והם מנסים להכניסו לתוך הבית כדי להניחו לפניו. 19 אך כיון שלא מצאו דרך להכניסו בגלל ההמון, עלו על הגג והורידוהו עם האלונקה דרך הרעפים לתוך הבית, לפני ישוע. 20 כראותו את אמונתם אמר אליו: בן אדם, נסלחו לך חטאיך. 21 החלו הסופרים והפרושים להרהר ואמרו: מי הוא זה המדבר דברי נאצה? מי יכול לסלח על חטאים זולתי אלהים לבדו?
22 אולם ישוע ידע את מחשבותיהם והשיב להם: מה אתם מהרהרים בלבבכם? 23 מה יותר קל: לומר נסלחו לך חטאיך, או לומר קום והתהלך? 24 אך למען תדעו כי לבן האדם הסמכות עלי אדמות לסלח על חטאים, הריני אומר לך - פנה אל המשתק - קום, קח את האלונקה ולך לביתך!
25 הוא קם מיד לנגד עיניהם, הרים את האלונקה והלך לביתו כשהוא מהלל את אלהים. 26 תדהמה אחזה את כלם, ובלב מלא יראה הללו את אלהים ואמרו: נפלאות ראינו היום! 27 בצאתו אחרי כן ראה מוכס יושב בבית המכס ושמו לוי. לך אחרי, אמר לו ישוע. 28 הוא קם, עזב את הכל והלך אחריו. 29 בביתו ערך לוי מסבה גדולה, וקהל רב של מוכסים ואנשים אחרים היו מסבים עמהם. 30 אך הפרושים וסופריהם רטנו ואמרו לתלמידיו: מדוע אתם אוכלים ושותים עם המוכסים והחוטאים?
31 השיב להם ישוע ואמר: לא הבריאים צריכים לרופא, אלא החולים. 32 לא באתי לקרא את הצדיקים לתשובה, כי אם את החוטאים. 33 אמרו לו: תלמידי יוחנן מרבים לצום ומקימים תפלות, וכן גם תלמידי הפרושים, אך תלמידיך אוכלים ושותים.
34 השיב להם ישוע: וכי יכולים אתם להניע את בני החפה לצום בעוד החתן עמהם? 35 הנה ימים באים והחתן ילקח מהם; בימים ההם יצומו. 36 גם משל ספר להם: אין איש קורע פסת בד מבגד חדש ותופר אותה על בגד ישן; אם יעשה כן, יקרע את החדש וגם פסת הבד שנלקחה מן החדש לא תשתלב בישן. 37 ואין איש שם יין חדש בנאדות ישנים; אם יעשה כן, יבקע היין החדש את הנאדות וישפך, והנאדות לא יצלחו עוד. 38 כי יין חדש יש לצקת לנאדות חדשים ושניהם ישמרו. ומי ששתה יין ישן אינו רוצה בחדש שכן יאמר הישן טוב יותר.
6
 1 בשבת השניה לספירת העמר בעברו בשדות קמהקטפו תלמידיו שבלים ולאחר שמללו אותן בידיהם אכלו. 2 אמרו אחדים מן הפרושים: מדוע אתם עושים מה שאסור בשבת?
3 השיב להם ישוע ואמר: האם לא קראתם מה שעשה דוד כאשר רעב הוא והאנשים אשר אתו? 4 הרי נכנס אל בית האלהים ולקח את לחם הפנים, שאינו מתר לאכילה אלא לכהנים בלבד, אכל וגם נתן לאנשיו. 5 הוסיף ואמר להם: בן האדם הוא אדון השבת. 6 בשבת אחרת נכנס לבית הכנסת והחל ללמד, ושם היה איש אשר ידו הימנית יבשה. 7 הסופרים והפרושים התבוננו בו לראות אם ירפא בשבת, כדי למצא עלה להאשים אותו. 8 אך הוא ידע את הרהורי לבם ואמר אל האיש אשר ידו יבשה: קום ועמד באמצע! הלה קם ועמד. 9 אמר להם ישוע: אשאל אתכם דבר. האם מתר להיטיב בשבת או לעשות רעה, להציל נפש או לקפחה? 10 הביט סביב אל כלם ואמר לאיש: הושט את ידך! הוא עשה כך וידו שבה לאיתנה. 11 אולם הם נתמלאו חמה והתיעצו ביניהם מה לעשות לישוע. 12 באותם ימים יצא אל ההר להתפלל. לילה שלם התמיד בתפלה לאלהים, 13 ועם אור הבקר קרא אליו את תלמידיו ובחר מהם שנים עשר בכנותו אותם שליחים: 14 את שמעון, אשר גם קרא לו כיפא, ואת אנדרי אחיו, את יעקב ואת יוחנן, את פיליפוס ואת בר תלמי, 15 את מתי ואת תאמא, את יעקב בן חלפי ואת שמעון המכנה הקנאי, 16 את יהודה בן יעקב ואת יהודה איש קריות אשר נהיה למסגירו. 17 הוא ירד אתם ועמד במישור בקרב קהל גדול מתלמידיו ועם רב מכל יהודה וירושלים ומחוף צור וצידון, אשר באו לשמע ולהרפא מחלייהם. 18 והאנשים שהיו מענים על ידי רוחות טמאות נרפאו גם הם. 19 כל ההמון בקשו לגעת בו, כי גבורה יצאה ממנו ורפאה את הכל. 20 נשא את עיניו אל תלמידיו ואמר:
אשריכם העניים, כי לכם מלכות האלהים.
21 אשריכם הרעבים כעת, כי אתם תשבעו.
אשריכם הבוכים כעת, כי אתם תשחקו.
22 אשריכם אם בני אדם ישנאו אתכם וינדו
ויחרפו אתכם ויוציאו שם רע עליכם בגלל בן האדם. 23 שמחו ביום ההוא ורקדו, כי הנה שכרכם רב בשמים; הרי כדבר הזה עשו אבותיהם לנביאים.
24 אך אוי לכם העשירים, כי כבר קבלתם את נחמתכם.
25 אוי לכם השבעים כעת, כי אתם תרעבו.
אוי לכם השוחקים כעת, כי אתם תתאבלו ותבכו.
26 אוי לכם אם כל האנשים משבחים אתכם, כי כן עשו אבותיהם לנביאי השקר. 27 אבל אליכם, השומעים, אומר אני: אהבו את אויביכם, היטיבו עם שונאיכם. 28 ברכו את מקלליכם והתפללו בעד הפוגעים בכם. 29 המכה אותך על הלחי, הטה לו גם את השניה. הלוקח את מעילך, אל תמנע ממנו גם את כתנתך. 30 היה נותן לכל המבקש ממך ; והלוקח את אשר לך, אל תתבע ממנו. 31 מה שתרצו שיעשו לכם בני אדם, כן תעשו להם גם אתם. 32 ואם תאהבו את אוהביכם, איזו זכות תעמד לכם? הלא גם החוטאים אוהבים את אוהביהם. 33 אם תיטיבו למיטיבים עמכם, איזו זכות תעמד לכם? הלא גם החוטאים עושים זאת. 34 ואם תלוו לאנשים שאתם מקוים לקבל מהם, איזו זכות תעמד לכם? גם החוטאים מלוים לחוטאים כדי שיחזר להם הערך השוה. 35 אדרבא, אהבו את אויביכם והיטיבו והלוו מבלי לצפות לגמול, ורב יהיה שכרכם ובני עליון תהיו, כי טוב הוא גם לכפויי טובה וגם לרעים. 36 היו רחמנים כשם שאביכם רחמן הוא. 37 אל תשפטו ולא תשפטו. אל תרשיעו ולא תרשעו. סלחו ויסלח לכם. 38 תנו וינתן לכם; מדה יפה, דחוסה, גדושה ושופעת יתנו בחיקכם, כי במדה שאתם מודדים ימדד לכם.
39 גם משל ספר להם: היוכל עור להדריך עור? הלא שניהם יפלו לתוך בור. 40 תלמיד איננו גדול מן המורה, אבל כל מי שהשלם למודו יהיה כמורהו.
41 מדוע אתה רואה את הקיסם אשר בעין אחיך ואינך שם לב לקורה אשר בעינך שלך? 42 איך תוכל לומר לאחיך: אחי, הנח לי להוציא את הקיסם אשר בעינך, כשאתה בעצמך אינך רואה את הקורה אשר בעינך? צבוע! ראשית, טל קורה מעינך; אחר כך תיטיב לראות את הקיסם אשר בעין אחיך ותוכל להוציאו. 43 עץ טוב איננו עושה פרי משחת ועץ משחת איננו עושה פרי טוב. 44 כל עץ נכר בפריו, שהרי לא מן הקוצים אוספים תאנים ולא משיח קוצני בוצרים ענבים. 45 האיש הטוב, מאוצר לבו הטוב מפיק את הטוב, והאיש הרע, מאוצר לבו הרע מפיק את הרע; כי מתוך השופע בלב מדבר פיו. 46 ולמה אתם קוראים לי אדוני, אדוני, ואינכם עושים את אשר אני אומר? 47 כל הבא אלי ושומע את דברי ועושה אותם, אגיד לכם למי הוא דומה: 48 דומה הוא לאיש בונה בית, אשר העמיק לחפר והניח את יסודו על הסלע; כאשר בא שטפון הכה הזרם בבית ההוא, אך לא היה יכול למוטטו משום שנבנה היטב. 49 אבל השומע ואינו עושה דומה לאיש אשר בנה בית על הקרקע בלי יסוד; כאשר הזרם נגח בו התמוטט מיד וגדול היה חרבן הבית ההוא.
7
 1 לאחר שהשמיע את כל דבריו אלה באזני העם, נכנס אל כפר נחום. 2 אותה עת היה עבדו של שר מאה אחד חולה ונוטה למות, והעבד היה יקר לו מאד. 3 כיון ששמע על אודות ישוע, שלח אליו אנשים מזקני היהודים ובקש ממנו לבוא להציל את עבדו. 4 בבואם אל ישוע הפצירו בו מאד ואמרו: ראוי הוא שתעשה לו זאת, 5 משום שהוא אוהב את עמנו והוא בנה לנו את בית הכנסת.
6 ישוע הלך אתם, אך כשהיה לא הרחק מן הבית שלח אליו שר המאה את ידידיו לומר לו, אדוני, אל תטריח את עצמך, כי אינני ראוי שתבוא בצל קורתי. 7 משום כך אף לא חשבתי עצמי ראוי לבוא אליך. אבל אמר נא מלה ונערי יתרפא. 8 הרי גם אני איש כפוף למרות וכפופים לי אנשי צבא, וכאשר אני אומר לזה, עשה זאת, הוא עושה.
9 כאשר שמע ישוע את הדברים האלה התפלא עליו. הוא פנה ואמר אל ההמון ההולך אחריו: אומר אני לכם, אפלו בישראל לא מצאתי אמונה כזאת.
10 השלוחים שבו אל הבית ומצאו את העבד בריא. 11 למחרת הלך אל עיר אשר שמה נעים, ואתו הלכו תלמידיו והמון רב. 12 הוא התקרב אל שער העיר והנה מוציאים מת אשר בן יחיד הוא לאמו האלמנה, וקהל רב מן העיר הולך עמה. 13 כשראה אותה האדון נכמרו רחמיו עליה ואמר: אל תבכי. 14 הוא נגש, נגע במטה ונושאי המטה נעמדו. אז אמר: בחור, הריני אומר לך, קום! 15 המת ישב והחל לדבר, וישוע נתן אותו לאמו. 16 הכל נתמלאו יראה והללו את אלהים באמרם: נביא גדול קם בקרבנו, אלהים פקד את עמו.
17 הדבר הזה על אודותיו התפשט בכל יהודה ובכל האזור אשר מסביב. 18 תלמידי יוחנן הודיעו לו את כל הדברים האלה. 19 יוחנן קרא אליו שנים מתלמידיו ושלח אותם אל האדון לשאל: האם אתה הוא אשר נועד לבוא, או נחכה לאחר?
20 בבואם אליו אמרו האנשים: יוחנן המטביל שלח אותנו אליך לשאל האם אתה הוא אשר נועד לבוא, או נחכה לאחר? 21 באותה עת רפא רבים ממחלות, מנגעים ומרוחות רעות, ולעורים רבים העניק מאור עינים.
22 השיב להם: לכו, והגידו ליוחנן את אשר ראיתם ושמעתם: עורים רואים, פסחים מהלכים, מצרעים מטהרים, חרשים שומעים, מתים קמים, ועניים מתבשרים. 23 ואשרי מי שלא אהיה לו למכשול.
24 לאחר שהלכו שליחי יוחנן החל ישוע לדבר אל המון העם על אודות יוחנן: מה יצאתם למדבר לראות? קנה מתנועע ברוח? 25 ובכן מה יצאתם לראות? איש לבוש בגדים מעדנים? הרי הלובשים בגדים מהדרים וחיים במותרות, בארמנות מלכים הם נמצאים! 26 מה בכל זאת יצאתם לראות? נביא? כן, אומר אני לכם, אף יותר מנביא. 27 זה הוא אשר כתוב עליו, הנני שלח מלאכי לפניך ופנה דרכך לפניך. 28 אומר אני לכם, אין איש בילודי אשה גדול מיוחנן, אך הקטן במלכות האלהים גדול ממנו.
29 כל העם אשר שמעו, וגם המוכסים, הכירו בצדקת אלהים ונטבלו בטבילת יוחנן. 30 אולם הפרושים ובעלי התורה לא נטבלו אצלו ובכך שמו לאל את תכנית האלהים למענם.
31 אם כן למי אשוה את אנשי הדור הזה, ולמי הם דומים? 32 דומים הם לילדים היושבים בחצר השוק וקוראים אל חבריהם בקול: חללנו לכם בחלילים ולא רקדתם, קוננו לכם קינה ולא בכיתם. 33 כי בא יוחנן המטביל, לחם לא אכל ויין לא שתה, ואתם אומרים שד בו. 34 בא בן האדם והוא אוכל ושותה, ואתם אומרים הנה איש זולל וסובא, ידיד המוכסים והחוטאים. 35 אכן, צדקתה של החכמה הוכחה בכל בניה. 36 אחד הפרושים בקש מישוע כי יסעד אתו. הוא נכנס לבית הפרוש והסב שם. 37 והנה אשה חוטאת מן העיר, שידעה כי הוא מסב בבית הפרוש, הביאה פך שמן בשם. 38 היא התקרבה מאחור ורכנה לרגליו כשהיא בוכה, ובדמעותיה החלה להרטיב את רגליו. אחרי כן נגבה אותן בשערות ראשה, נשקה את רגליו ומשחה אותן בשמן בשם. 39 הפרוש שהזמינו, כראותו את הנעשה, אמר בלבו: אלו היה זה נביא, היה יודע מי היא ומה טיבה של האשה הנוגעת בו - שהיא אשה חוטאת.
40 פנה אליו ישוע ואמר: שמעון, יש לי דבר לומר לך.
אמר שמעון: דבר, רבי.
41 לנושה מסים היו שני בעלי חוב. האחד היה חיב לו חמש מאות דינרים, והשני חמשים דינרים. 42 כיון שלא השיגה ידם לשלם ותר לשניהם. ועכשו, אמר נא, מי משניהם יאהב אותו יותר?
43 השיב שמעון: לפי דעתי, זה שהנושה ותר לו יותר.
אמר ישוע: יפה פסקת.
44 ובפנותו אל האשה אמר אל שמעון: אתה רואה את האשה הזאת? אני נכנסתי לביתך ומים בשביל רגלי לא נתת, אך היא בדמעותיה הרטיבה את רגלי ובשערותיה נגבה אותן. 45 אתה נשיקה לא נתת לי, אך היא מאז שנכנסתי לא חדלה לנשק את רגלי. 46 בשמן את ראשי לא משחת, אך היא בשמן בשם משחה את רגלי. 47 על כן אומר אני לך: נסלחו לה חטאיה הרבים, כי רבה אהבתה. אבל מי שנסלח לו מעט אוהב מעט.
48 ואליה אמר: נסלחו לך חטאיך.
49 המסבים עמו החלו לומר בלבם: מי הוא זה שגם סולח על חטאים? 50 הוסיף ואמר אל האשה: אמונתך הושיעה אותך, לכי לשלום.
8
 1 אחרי כן עבר מעיר לעיר ומכפר לכפר כשהוא מכריז ומבשר את מלכות האלהים. השנים עשר היו אתו 2 וגם כמה נשים שנרפאו מרוחות רעות ומחלאים: מרים הנקראת מגדלית, אשר שבעה שדים יצאו ממנה, 3 ויוחנה, אשת כוזא מנהל משק ביתו של הורדוס, ושושנה ורבות אחרות אשר כלכלו אותו מנכסיהן. 4 כאשר התאספו המוני אנשים שבאו אליו מכל עיר, דבר במשל: 5 הזורע יצא לזרע את זרעו; כאשר זרע נפלו כמה זרעים בשולי הדרך ונרמסו, ועוף השמים אכל אותם. 6 אחרים נפלו על סלע, אך עם צמיחתם התיבשו בגלל חסר לחות. 7 אחרים נפלו בין קוצים, אך הקוצים שצמחו יחד עמם החניקו אותם. 8 ואחרים נפלו על אדמה טובה, צמחו ועשו פרי פי מאה. לאחר שאמר זאת קרא: מי שאזנים לו, שישמע!
9 שאלוהו תלמידיו: מה פשר המשל הזה? 10 השיב: לכם נתן לדעת את סודות מלכות האלהים, אבל לאחרים - במשלים, למען ראה לא יראו ובשמעם לא יבינו. 11 זהו פשר המשל: הזרע הוא דבר אלהים. 12 אלה אשר בשולי הדרך הם השומעים. אחר כך בא השטן ולוקח את הדבר מלבם, למנע אותם מלהאמין ולהושע. 13 אלה אשר על הסלע הם השומעים את הדבר ומקבלים אותו בשמחה, אך שרש אין להם; זמן מה יאמינו ובעת נסיון יסוגו. 14 הנופלים בין הקוצים הם השומעים אשר בלכתם נחנקים בדאגות ובעשר ובתענוגות החיים, ואינם עושים פרי ראוי לאכילה. 15 ואלה אשר באדמה הטובה הם שומעי הדבר המחזיקים בו בלב ישר וטוב ועושים פרי בסבלנות. 16 אין איש מדליק מנורה ומכסה אותה בכלי, אף לא ישים אותה תחת המטה, אלא על כן ישים אותה כדי שבאי הבית יראו את האור; 17 כי אין נסתר אשר לא יגלה ואין נעלם אשר לא יודע ויצא לאור. 18 לכן שימו לבכם באיזה אפן אתם שומעים, כי מי שיש לו ינתן לו; ומי שאין לו, גם מה שחשב שיש לו ילקח ממנו. 19 אז באו אליו אמו ואחיו, ולא יכלו לגשת אליו בגלל ההמון. 20 הודיעו לו: אמך ואחיך עומדים בחוץ והם חפצים לראותך, 21 אך הוא השיב ואמר להם: אלה אמי ואחי - השומעים את דבר אלהים ועושים. 22 באחד הימים ירד לסירה יחד עם תלמידיו. אמר להם: בואו נעבר לצדו השני של האגם. אז הפליגו משם. 23 כאשר שטו הוא נרדם, והנה רוח סערה ירדה על האגם והסירה נתמלאה מים עד כדי כך שהיו בסכנה. 24 הם נגשו אליו והעירוהו באמרם, אדוננו, אדוננו, אנחנו טובעים! הוא התעורר וגער ברוח ובגלים הזועפים. הללו שככו ונשתררה דממה.
25 שאל אותם: איפה אמונתכם?
בהיותם אחוזי יראה ופליאה אמרו זה לזה: ובכן מי הוא זה אשר מצוה על הרוח ועל המים והם נשמעים לו!
26 הם שטו אל חבל ארץ הגרגשיים אשר ממול הגליל. 27 כאשר עלה ליבשה, פגש אותו איש מן העיר והאיש אחוז שדים; זמן רב לא לבש בגדים ולא גר בבית כי אם במערות הקברים. 28 כראותו את ישוע צעק ונפל ארצה לפניו וקרא בקול גדול: מה לי ולך ישוע, בן אל עליון? אני מתחנן אליך, אל תענה אותי; 29 שכן ישוע צוה על הרוח הטמאה לצאת מן האיש. פעמים רבות התקיפה אותו, והיו שומרים אותו כבול בידיו וברגליו, אלא שהיה מנתק את הכבלים ונדחף על ידי השד אל מקומות שוממים.
30 שאל אותו ישוע: מה שמך? השיב האיש: שמי לגיון, שכן שדים רבים נכנסו בו. 31 השדים בקשו מישוע שלא יצוה עליהם לרדת אל התהום, 32 וכיון שעדר גדול של חזירים היה רועה שם בהר, התחננו אל ישוע שיניח להם להכנס לתוכם. הוא הרשה להם. 33 לאחר צאתם מן האיש נכנסו השדים בחזירים, והעדר הסתער ממורד ההר אל הים וטבע. 34 כראותם את הנעשה ברחו הרועים וספרו את הדבר בעיר ובכפרים.
35 התושבים יצאו לראות מה קרה. בבואם אל ישוע מצאו את האיש שהשדים יצאו מתוכו, והוא יושב לרגלי ישוע לבוש ושפוי בדעתו. פחד מלא את לבם. 36 האנשים שראו את המעשה ספרו להם כיצד נרפא אחוז השדים. 37 וכל ההמון שבא מאזור הגרגשיים בקש מישוע שילך מאתם, כי פחד גדול נפל עליהם. לפיכך ירד לסירה וחזר. 38 אך האיש שיצאו מתוכו השדים בקש מישוע שיניח לו להשאר אתו, 39 אלא שישוע שלח אותו באמרו: שוב לביתך וספר את כל אשר עשה לך אלהים. הוא הלך והשמיע בכל העיר את כל אשר עשה לו ישוע. 40 כאשר חזר ישוע קבל העם את פניו, שכן הכל חכו לו. 41 והנה בא איש, יאיר שמו, והוא ראש בית כנסת. הוא נפל לרגלי ישוע ובקש ממנו שיבוא אל ביתו, 42 כי בת יחידה היתה לו, כבת שתים עשרה שנה, והיא נטתה למות. אז הלך לשם כשהמון העם נדחק סביבו. 43 ואשה זבת דם זה שתים עשרה שנה - שהוציאה את כל מחיתה על רופאים ואיש לא הצליח לרפאה - 44 התקרבה מאחוריו ונגעה בכנף בגדו. מיד נעצר זוב דמה.
45 שאל ישוע: מי זה שנגע בי? כיון שהכל הכחישו, אמר כיפא: אדוני, המון העם דוחק ולוחץ אותך! 46 אך ישוע אמר: מישהו נגע בי, כי הבחנתי שיצאה ממני גבורה.
47 האשה, כראותה שאין היא נסתרת ממנו, נגשה ברעדה ונפלה לפניו, ובאזני כל העם ספרה מדוע נגעה בו, וכי נרפאה מיד.
48 אמר לה ישוע: אמונתך הושיעה אותך, בתי, לכי לשלום.
49 בשעה שדבר בא איש מביתו של ראש בית הכנסת ואמר: בתך מתה, אל תטריח עוד את המורה. 50 אך ישוע בשמעו זאת אמר: אל תירא, רק האמן והיא תרפא.
51 כאשר בא אל הבית לא הניח לאיש להכנס אתו, חוץ מכיפא, יוחנן, יעקב, אבי הילדה ואמה. 52 הכל בכו וקוננו עליה, אך הוא אמר: אל תבכו, היא לא מתה. היא רק ישנה.
53 הם צחקו לו, כי ידעו שהיא מתה. 54 אולם הוא אחז בידה וקרא: ילדה, קומי! 55 אז שבה רוחה והיא קמה מיד. צוה ישוע: תנו לה לאכל! 56 הוריה השתוממו, אך הוא צוה עליהם שלא יגידו לאיש את אשר נעשה.
9
 1 לאחר שכנס את השנים עשר ונתן להם כח וסמכות על כל השדים, וגם לרפא מחלות, 2 שלח אותם להכריז על מלכות האלהים ולרפא את החולים. 3 אמר להם: אל תקחו מאומה לדרך, לא מקל ולא תרמיל, לא לחם ולא כסף, ולא שתי כתנות לאיש. 4 כל בית שתכנסו אליו, שם תשבו ומשם תצאו לדרך. 5 וכל אשר לא יקבלו אתכם, צאו מן העיר ההיא ונערו את האבק מעל רגליכם לעדות נגדם.
6 הם יצאו ועברו בכפרים כשהם מבשרים את הבשורה ומרפאים בכל מקום. 7 הורדוס שר הרבע שמע על כל מה שקרה ונתמלא מבוכה, משום שכמה אנשים אמרו: יוחנן קם מבין המתים. 8 אחרים אמרו: אליהו הופיע, ואחרים אמרו שאחד הנביאים הקדמונים קם לתחיה. 9 אך הורדוס אמר: את יוחנן הרי אני ערפתי, ומי זה שאני שומע עליו כדברים האלה? הוא השתדל לראות אותו. 10 כאשר חזרו השליחים ספרו לישוע את כל אשר עשו. הוא לקח אותם ויצא אתם לבד לכוון עיר הנקראת בית צידא. 11 כשנודע הדבר להמון העם הלכו אחריו. הוא קבל אותם, דבר אליהם על מלכות האלהים ורפא את הזקוקים לרפוי.
12 היום נטה לערב והשנים עשר נגשו ואמרו אליו: שלח נא את העם וילכו אל הישובים והכפרים שמסביב כדי ללון ולהשיג אכל, כי פה נמצאים אנו במקום שומם. 13 אמר להם: תנו להם אתם לאכל, אך הם אמרו: אין לנו יותר מחמש ככרות לחם ושני דגים, אלא אם כן נלך אנחנו ונקנה אכל לכל העם הזה; 14 כי היו שם כחמשת אלפים אנשים.
ענה ואמר לתלמידיו: הושיבו אותם בקבוצות, כחמשים איש בכל קבוצה.
15 כך עשו והושיבו את כלם. 16 לקח ישוע את חמש ככרות הלחם ואת שני הדגים, ולאחר שנשא עיניו השמימה וברך עליהם, בצע אותם ונתנם לתלמידיו להגיש לעם. 17 הכל אכלו ושבעו, וממה שנותר להם נאספו שנים עשר סלים. 18 פעם אחת כשהתפלל במקום בודד ותלמידיו היו עמו שאל אותם: מה אומר עלי העם, מי אני?
19 השיבו: יש אומרים, יוחנן המטביל, יש אומרים, אליהו, ואחרים אומרים שאחד הנביאים הקדמונים קם לתחיה.
20 שאל ישוע: ואתם מה אומרים, מי אני?
משיח האלהים, השיב כיפא. 21 אז הזהיר אותם בצוותו עליהם שלא יגידו זאת לאיש; 22 כמו כן אמר: צריך שבן האדם יסבל הרבה, שהזקנים וראשי הכהנים והסופרים ידחוהו, שיהרג וביום השלישי יקום.
23 אמר אל הכל: מי שרוצה לבוא אחרי, שיתכחש לעצמו וישא את צלבו יום יום וילך אחרי; 24 כי החפץ להציל את נפשו יאבד אותה. אבל המאבד את נפשו למעני, יצילנה. 25 מה תועלת תצמח לאדם אם ירויח את כל העולם והוא עצמו יאבד או ינזק? 26 כי האיש אשר אני ודברי היינו לו לחרפה, הוא יהיה לחרפה לבן האדם כאשר יבוא בכבודו ובכבוד האב והמלאכים הקדושים. 27 ובאמת אני אומר לכם, יש מן העומדים פה אשר לא יטעמו מות עד כי יראו את מלכות האלהים. 28 כשמונה ימים אחרי שאמר את הדברים האלה לקח את כיפא ואת יוחנן ואת יעקב ועלה להר להתפלל. 29 בעוד הוא מתפלל השתנה מראה פניו, ולבושו נעשה לבן מבהיק. 30 והנה שני אנשים משוחחים אתו, משה ואליהו 31 שהופיעו בהדר כבוד ודברו על הסתלקותו אשר היה עתיד להגשים בירושלים. 32 כיפא וחבריו היו רדומים. הם התעוררו ואז ראו את כבודו ואת שני האנשים העומדים לידו. 33 כשנפרדו ממנו אמר כיפא אל ישוע: אדוני, טוב שאנחנו כאן. נעשה נא שלש סכות; לך אחת, למשה אחת ולאליהו אחת, ולא ידע מה שאמר. 34 בדברו את הדברים האלה הופיע ענן וסכך עליהם, ופחד נפל עליהם בהיותם בתוך הענן. 35 יצא קול מתוך הענן לאמר: זה בני בחירי, אליו תשמעון!
36 כאשר נשמע הקול נמצא ישוע לבדו. הם שתקו ובאותם ימים לא ספרו לאיש מכל מה שראו. 37 כאשר ירדו מן ההר ביום המחרת, באו עם רב לקראתו. 38 רבי, צעק איש מן ההמון, אני מתחנן אליך, הבט נא אל בני, כי בן יחיד הוא לי. 39 רוח אוחזת בו והוא צועק פתאום; היא מזעזעת אותו עד שהקצף יורד מפיו, מתעללת בו ובקשי מרפה ממנו. 40 בקשתי מתלמידיך לגרש אותה ולא יכלו.
41 השיב ישוע: הוי דור חסר אמונה ומעות דרך, עד מתי אהיה עמכם ואסבל אתכם? הבא את בנך הנה!
42 בעוד הוא מתקרב אל ישוע הפילו השד וזעזע את גופו. אך ישוע גער ברוח הטמאה ורפא את הילד. לאחר מכן החזירו לאביו, 43 והכל השתוממו על גדלת האלהים. 44 הטו אזניכם למלים האלה: הנה עתיד בן האדם להמסר לידי אנשים. 45 אך הם לא הבינו את אשר אמר, כי משמעו הסתר מהם שלא יבינו - וגם פחדו לשאל אותו על הדבר הזה. 46 נעורה בהם השאלה - מי הגדול בהם. 47 ישוע, שידע את מחשבת לבם, לקח ילד, העמיד אותו לידו 48 ואמר להם: כל המקבל את הילד הזה בשמי, אותי הוא מקבל; והמקבל אותי מקבל את אשר שלחני. הקטן שבכלכם הוא הגדול. 49 יוחנן פנה אליו ואמר: אדוני, ראינו איש מגרש שדים בשמך ומנענו בעדו, כי איננו הולך עמנו.
50 אמר לו ישוע: אל תמנעו בעדו, כי מי שאיננו נגדכם, אתכם הוא. 51 כאשר מלאו ימיו להלקח השמימה שם פניו ללכת לירושלים 52 ושלח שליחים לפניו. הם הלכו ובאו אל אחד מכפרי השומרונים להכין מה שנחוץ בשבילו, 53 אך לא קבלוהו משום שפניו היו מועדות לירושלים. 54 כשראו זאת יעקב ויוחנן תלמידיו, אמרו: אדוננו, רצונך כי נצוה שתרד אש מן השמים ותאכל אותם? 55 אך הוא פנה אליהם וגער בהם באמרו: אינכם יודעים בני איזו רוח אתם! 56 כי בן האדם לא בא לגרם לאבדן נפשות בני אדם, אלא להושיען. הם הלכו לכפר אחר. 57 בעת שהלכו בדרך פנה אליו מישהו ואמר: אדוני, אלך אחריך לכל מקום שתלך.
58 אמר לו ישוע: לשועלים יש מאורות ולעוף השמים קנים, אבל בן האדם אין לו מקום להניח את ראשו.
59 ואל איש אחר אמר: לך אחרי! אך הלה השיב: אדוני, תן לי תחלה ללכת לקבר את אבי.
60 אמר לו ישוע: הנח למתים לקבר את מתיהם ואתה לך הכרז את מלכות האלהים.
61 איש שלישי פנה אליו ואמר: אלך אחריך, אדוני, אבל קדם הניחה לי להפרד מבני ביתי.
62 השיב לו ישוע: מי ששם את ידו על המחרשה ומביט אחורנית לא יכשר למלכות האלהים.
10
 1 אחרי הדברים האלה מנה האדון עוד שבעים ושנים ושלח אותם לפניו, שנים שנים, אל כל עיר ומקום אשר התכון לבוא לשם. 2 הקציר רב, אלא שהפועלים מעטים, אמר להם, לכן התפללו לאדון הקציר שישלח פועלים אל קצירו. 3 לכו! הנני שולח אתכם ככבשים בין זאבים. 4 אל תקחו עמכם לא ארנק ולא תרמיל ולא נעלים, ואל תשאלו לשלום איש בדרך. 5 לכל בית שתכנסו אמרו תחלה שלום לבית הזה. 6 ואם יהיה שם איש שלום, השלום שלכם ישרה עליו; אם לא - אליכם ישוב. 7 באותו הבית השארו, ואכלו ושתו ממה שיש אצלם, כי ראוי הפועל לשכרו. אל תעברו מבית לבית. 8 בכל עיר שתכנסו אליה ויקבלו אתכם, אכלו את אשר יגישו לכם, 9 רפאו את החולים אשר בה ואמרו להם, קרבה אליכם מלכות האלהים. 10 ובכל עיר שתכנסו אליה ולא יקבלו אתכם, צאו אל רחובותיה ואמרו, 11 גם את אבק עירכם שנדבק לרגלינו אנחנו מנערים עליכם; אך דעו לכם: קרבה מלכות האלהים. 12 אומר אני לכם, קל יותר יהיה לסדום ביום ההוא מאשר לאותה עיר. 13 אוי לך כורזין! אוי לך בית צידא! כי אלו נעשו בצור וצידון הפלאות שנעשו בתוככן, הרי מכבר היו חוזרים בתשובה ויושבים בשק ואפר. 14 ובכל זאת לצור וצידון יקל בדין מכם. 15 ואת כפר נחום, האם לשמים תעלי? שאולה תרדי!
16 השומע אליכם, אלי הוא שומע. הדוחה אתכם, אותי הוא דוחה. והדוחה אותי דוחה את אשר שלחני. 17 השבעים ושנים חזרו בשמחה ואמרו: אדוננו, אפלו השדים נכנעים לנו בשמך.
18 אמר להם: ראיתי את השטן נופל כברק מן השמים. 19 הנה נתתי לכם את הכח לרמס נחשים ועקרבים ואת כל כח האויב, ומאומה לא יפגע בכם. 20 ובכל זאת אל תשמחו על שהרוחות נכנעות לכם; שמחו על כך ששמותיכם נכתבו בשמים.
21 אותה שעה נתמלא בשמחת רוח הקדש ואמר: מודה אני לך, אבי, אדון השמים והארץ, כי הסתרת את הדברים האלה מן החכמים והנבונים וגליתם לעוללים. כן, אבי, שהרי כך היה רצון מלפניך.
22 הכל נמסר לי מאת אבי ואין איש יודע מי הוא הבן, זולתי האב; אף לא מי הוא האב, זולתי הבן וכל מי שהבן רוצה לגלות לו.
23 הוא פנה אל התלמידים לבדם ואמר: אשרי העינים הרואות את מה שאתם רואים. 24 אומר אני לכם, נביאים ומלכים רבים חפצו לראות את אשר אתם רואים ולא ראו; ולשמע את אשר אתם שומעים ולא שמעו. 25 איש אחד, בעל תורה, קם לבחן אותו ואמר: רבי, מה עלי לעשות כדי לרשת חיי עולם?
26 שאל ישוע: מה כתוב בתורה? מה אתה קורא?
27 השיב בעל התורה: ואהבת את יהוה אלהיך בכל לבבך ובכל נפשך ובכל מאדך ובכל שכלך, ואהבת לרעך כמוך.
28 אמר לו ישוע: יפה ענית, עשה וחיה בהם.
29 אבל מאחר שרצה להמציא הצדק לעצמו, שאל את ישוע: ומי הוא רעי?
30 השיב ישוע ואמר: איש אחד ירד מירושלים ליריחו ונפל בידי שודדים. הללו הפשיטו אותו והכוהו, והלכו להם בעזבם אותו מטל בין מות לחיים. 31 והנה כהן אחד ירד באותה הדרך, אך כראותו את האיש, עבר לצד השני של הדרך. 32 כן גם איש לוי, כאשר בא למקום וראה אותו, עבר לצד השני של הדרך. 33 והנה שומרוני אחד, שעבר בדרך, הגיע אליו, וכשראה אותו נתמלא רחמים. 34 נגש אליו, יצק שמן ויין על פצעיו וחבש אותם. אחרי כן הושיבו על בהמתו והוביל אותו אל פנדק ושם דאג לצרכיו. 35 למחרת הוציא שני דינרים, נתנם לבעל הפנדק ואמר: דאג לו אתה; וכל מה שתוסיף אחזיר לך בשובי. 36 ובכן מה דעתך, מי מן השלושה היה רע לנופל בידי השודדים?
37 השיב בעל התורה: זה שעשה עמו חסד.
אמר לו ישוע: לך ועשה כן גם אתה. 38 בעת מסעם נכנס לכפר אחד, ואשה אחת אשר שמה מרתא קבלה אותו אל ביתה. 39 היתה לה אחות, מרים שמה, שישבה לרגלי האדון ושמעה את דברו, 40 ואלו מרתא היתה טרודה ברב שרותה. היא נגשה אליו ואמרה: אדוני, האם לא אכפת לך שאחותי השאירה אותי לשרת לבדי? אמר נא לה שתעזר לי.
41 השיב לה האדון: מרתא, מרתא, את דואגת ומתרגשת על דברים רבים, 42 ורק דבר אחד צריך; ומרים בחרה בחלק הטוב אשר לא ילקח ממנה.
11
 1 הוא היה באיזה מקום והתפלל. כשסים אמר לו אחד מתלמידיו: אדוני, למדנו להתפלל, כשם שגם יוחנן למד את תלמידיו.
2 אמר להם ישוע: כאשר אתם מתפללים אמרו:
אבינו, יתקדש שמך, תבוא מלכותך.
3 את לחם חקנו תן לנו יום יום;
4 וסלח לנו על חטאינו,
כי גם אנחנו סולחים לכל החוטאים לנו;
ואל תביאנו לידי נסיון.
5 הוסיף ואמר להם: אם אחד מכם ילך אל ידידו בחצות הלילה ויאמר לו, ידידי, הלוה לי שלוש ככרות לחם, 6 כי חברי הגיע אלי מן הדרך ואין לי מה להגיש לו. 7 וזה שבתוך הבית ישיב ויאמר, אל תטריד אותי, הדלת כבר נעולה וילדי אתי במטה. אינני יכול לקום ולתת לך - 8 אומר אני לכם, גם אם לא יקום לתת לו על היותו ידידו, יקום בגלל העזתו ויתן לו ככל צרכו. 9 ואני אומר לכם, בקשו וינתן לכם, חפשו ותמצאו, דפקו ויפתח לכם. 10 כי כל המבקש מקבל, והמחפש מוצא, והמתדפק יפתח לו. 11 ומי מכם האב שבנו יבקש ממנו דג והוא יתן לו נחש במקום דג? 12 או אם יבקש ביצה יתן לו עקרב? 13 הן אתם הרעים יודעים לתת מתנות טובות לבניכם, כל שכן האב שבשמים יתן את רוח הקדש למבקשים ממנו! 14 באחד הימים גרש שד שגרם לאלמות. כאשר יצא השד החל האלם לדבר וההמון השתומם. 15 אלא שכמה מהם אמרו: בעזרת בעל זבול שר השדים הוא מגרש את השדים.
16 ואחרים שהתכונו לנסותו בקשו ממנו אות מן השמים. 17 אך הוא ידע את מחשבותיהם ואמר להם: כל ממלכה המפלגת בתוך עצמה - תחרב, ובית על בית יפל בה. 18 ואם גם השטן התפלג בתוך עצמו, כיצד תעמד ממלכתו? שכן אומרים אתם כי בעזרת בעל זבול אני מגרש את השדים. 19 אך אם אני מגרש את השדים בעזרת בעל זבול, בעזרת מי מגרשים אותם בניכם? לכן הם יהיו שופטיכם. 20 ואם באצבע אלהים מגרש אני את השדים, כי אז הגיעה אליכם מלכות האלהים. 21 כאשר האיש החזק החמוש היטב שומר את ביתו שלו, הרי שלום לרכושו. 22 אך כשתוקף אותו איש חזק ממנו ומתגבר עליו, הוא לוקח ממנו את נשקו שבטח בו ומחלק את השלל.
23 מי שאיננו אתי - נגדי הוא, ומי שאיננו אוסף אתי  מפזר. 24 הרוח הטמאה היוצאת מן האדם משוטטת במקומות ציה ומבקשת לה מנוח, וכשאינה מוצאת היא אומרת, אשובה אל ביתי שיצאתי ממנו. 25 היא באה ומוצאת אותו מטאטא ומהדר. 26 אז היא הולכת ולוקחת אתה שבע רוחות אחרות רעות ממנה וכלן נכנסות לשכן שם. אכן גרועה אחריתו של האיש ההוא מראשיתו. 27 כאשר דבר את הדברים האלה קראה אשה אחת מן ההמון ואמרה לו: אשרי הבטן אשר נשאה אותך ואשרי השדים שינקת מהם!
28 על כך הגיב באמרו: ויותר נכון, אשרי השומעים את דבר אלהים ושומרים אותו. 29 בהתקהל עם רב סביבו פתח פיו ואמר: הדור הזה דור רע הוא. אות הוא מבקש, אך אות לא ינתן לו מלבד אות יונה הנביא. 30 וכמו שיונה היה לאות לאנשי נינוה כן גם יהיה בן האדם לדור הזה. 31 מלכת תימן תקום במשפט עם אנשי הדור הזה ותרשיע אותם, שכן היא באה מקצה הארץ לשמע את חכמת שלמה; והנה גדול משלמה כאן! 32 אנשי נינוה יקומו במשפט עם הדור הזה וירשיעוהו, שכן הם חזרו בתשובה בקריאת יונה; והנה גדול מיונה כאן! 33 אין איש מדליק מנורה ושם אותה במקום נסתר או תחת כד, אלא על כן ישים אותה כדי שבאי הבית יראו את האור. 34 מנורת הגוף היא העין. כאשר עינך טובה, גם כל גופך מואר. אך בהיותה רעה, גם גופך חשוך. 35 על כן הזהר פן יחשך האור אשר בקרבך. 36 לפיכך אם כל גופך אור הוא ואין בו שום חשך, אזי כלו יאיר כמו בהאיר לך המנורה בזהרה. 37 בשעה שדבר בקש ממנו פרוש אחד כי יסעד אתו, ואמנם הוא נכנס והסב אל השלחן. 38 ראה זאת הפרוש ותמה על שלא טבל לפני הסעודה. 39 אמר אליו האדון: הנה אתם הפרושים מטהרים את הכוס ואת הקערה מבחוץ, אלא שתוככם מלא גזל ורשע. 40 כסילים! היוצר את החוץ האם לא יצר גם את הפנים? 41 ואתם, תנו לצדקה את מה שבפנים ואז הכל טהור לכם. 42 אוי לכם הפרושים, כי נותנים אתם מעשר ממנתה ופיגם ומכל ירק, ומזניחים את המשפט ואת אהבת אלהים. את אלה היה צריך לעשות ואף את האחרים לא להזניח. 43 אוי לכם הפרושים, כי אוהבים אתם את מושב הכבוד בבתי הכנסת וברכות שלום בשוקים. 44 אוי לכם, כי דומים אתם לקברים שאינם נכרים ובני אדם מתהלכים עליהם מבלי לדעת זאת.
45 אחד מבעלי התורה הגיב ואמר: רבי, בדבריך אלה אתה פוגע גם בנו.
46 השיב ישוע: אוי גם לכם בעלי התורה, כי מעמיסים אתם על בני אדם משאות כבדים מנשוא, ואתם בעצמכם אינכם נוגעים במשאות גם באחת מאצבעותיכם. 47 אוי לכם, כי בונים אתם את קברות הנביאים והרי אבותיכם הרגום. 48 על כן עדים אתם המסכימים למעשי אבותיכם, שכן המה הרגו אותם ואתם בונים את קבריהם. 49 משום כך גם אמרה חכמת האלהים: אשלח אליהם נביאים ושליחים ומהם יהרגו וירדפו, 50 למען ידרש מן הדור הזה דם כל הנביאים אשר נשפך מאז הוסד תבל, 51 מדם הבל עד דם זכריהו אשר נהרג בין המזבח והבית. כן, אומר אני לכם: דרוש ידרש מן הדור הזה. 52 אוי לכם בעלי התורה! כי הסירותם את מפתח הדעת; אתם עצמכם לא נכנסתם ומן הבאים מנעתם מהכנס.
53 כאשר יצא משם החלו הסופרים והפרושים להתיחס אליו בעוינות עמקה ולחקר אותו בענינים רבים, 54 בצפיה ללכדו בדבר פיו.
12
 1 בזמן שהתאספו רבבות אנשים עד כי דרכו זה על רגלו של זה, החל לדבר אל תלמידיו תחלה: הזהרו משאור הפרושים, שהוא הצביעות. 2 אין דבר מכסה שלא יגלה ואין נסתר שלא יודע. 3 לפיכך כל מה שאמרתם בחשך ישמע באור, ומה שלחשתם בחדרי חדרים יכרז מעל הגגות. 4 ואני אומר לכם, ידידי, אל תפחדו מן ההורגים את הגוף שאחרי כן לא נותר להם לעשות דבר. 5 אבל אזהיר אתכם מפני מי לירא: יראו ממי שסמכות בידו להרג ואחרי כן להשליך לגיהנום. כן, אומר אני לכם, מפניו יראו. 6 האם לא נמכרות חמש צפרים בשני אסרים? גם אחת מהן אינה נשכחת מלפני אלהים. 7 ואולם אפלו שערות ראשכם נמנו כלן. אל תפחדו; יקרים אתם מצפרים רבות. 8 ואני אומר לכם, כל המודה בי לפני בני אדם גם בן האדם יודה בו לפני מלאכי אלהים. 9 והמכחש בי לפני בני אדם יכחש בו לפני מלאכי אלהים. 10 כל מי שיאמר דבר נגד בן האדם יסלח לו, אך המנאץ את רוח הקדש לא יסלח לו. 11 וכאשר יביאו אתכם אל בתי כנסת ולפני שליטים ורשיות, אל תדאגו איך ומה תשיבו או מה תאמרו; 12 כי רוח הקדש תורה לכם באותה שעה את מה שצריך לומר. 13 מישהו מן ההמון אמר אליו: רבי, הגד נא לאחי שיחלק אתי את הירשה. 14 אך הוא השיב לו: בן אדם, מי שם אותי לשופט עליכם או למחלק? 15 הוסיף ואמר להם: שימו לב והזהרו מכל חמדנות, כי חיי האדם אינם תלויים בשפע נכסיו.
16 ספר להם משל: שדהו של איש עשיר אחד הניב יבול רב. 17 חשב האיש בלבו, מה אעשה, אין לי מקום לאסף את יבולי. 18 אמר, זאת אעשה, אהרס את אסמי ואבנה גדולים מהם, ובהם אכנס את כל תבואתי ורכושי. 19 ואמר לנפשי: נפשי, יש לך הרבה דברים טובים שנאגרו לשנים רבות. הנפשי, אכלי, שתי ושמחי. 20 אלא שאלהים אמר לו: כסיל! בעצם הלילה הזה ידרשו ממך את נפשך, והדברים שהכנת למי יהיו? 21 ככה הוא מי שאוצר בשביל עצמו ואינו מעשיר למען אלהים. 22 אמר לתלמידיו: לכן אומר אני לכם: אל תדאגו לנפשכם מה תאכלו; ולגופכם - מה תלבשו. 23 הלא הנפש חשובה מן המזון, והגוף חשוב מן הלבוש. 24 התבוננו אל העורבים: אינם זורעים ואינם קוצרים. גם אסם או מחסן אין להם, ואלהים מכלכל אותם. על אחת כמה וכמה חשובים אתם מן הצפרים! 25 ומי מכם בדאגתו יכול להוסיף טפח על שנות חייו? 26 וכיון שאינכם יכולים לעשות דברים פעוטים, למה תדאגו לשאר הדברים? 27 התבוננו אל השושנים, איך הם גדלים; אינם טווים אף אינם אורגים. אך אומר אני לכם, גם שלמה בכל הדרו לא היה לבוש כאחד מהם. 28 ואם ככה מלביש אלהים את חציר השדה, אשר היום ישנו ומחר ישלך לתוך התנור, על אחת כמה וכמה אתכם, קטני אמונה! 29 גם אתם, אל תהיו שואלים מה תאכלו ומה תשתו, ואל תהיו דואגים. 30 כ
 1 אמות העולם מבקשים את כל הדברים האלה, ואתם, אביכם יודע שאתם צריכים להם. 31 לכן בקשו את מלכותו, וכל אלה יוספו לכם. 32 אל תירא עדר קטן, כי לרצון היה מלפני אביכם לתת לכם את המלכות. 33 מכרו את נכסיכם ותנו לצדקה. עשו לכם ארנקים שאינם מתבלים, אוצר לא מתכלה בשמים - במקום שאין גנב מתקרב לשם ואין העש משחית; 34 כי במקום שמנח אוצרכם, שם יהיה גם לבבכם. 35 יהיו מתניכם חגורים ומנורותיכם דולקות. 36 ואתם היו דומים לאנשים המחכים לאדונם בצפיה לבואו מן החתנה, באפן שבבואו ובדפקו יפתחו לו מיד. 37 אשרי אותם העבדים אשר האדון בבואו ימצאם עומדים על המשמר. אמן אומר אני לכם, הוא יאזר את מתניו, יושיבם, ויגש לשרת אותם. 38 ואם יבוא באשמרת השניה או באשמרת השלישית וימצאם כך, אשרי העבדים ההם. 39 זאת דעו: אלו ידע בעל הבית באיזו שעה יבוא הגנב, לא היה מניח לחדר אל ביתו. 40 גם אתם היו מוכנים, כי בשעה שלא תעלה על דעתכם יבוא בן האדם.
41 שאל כיפא: אדוננו, הרק לנו אתה אומר את המשל הזה או לכל?
42 השיב האדון: מי הוא אפוא הסוכן הנאמן והנבון אשר האדון יפקידהו על משרתיו לתת להם את ארוחתם בזמן? 43 אשרי העבד ההוא אשר אדוניו יבוא וימצאהו עושה כן. 44 אמת אני אומר לכם, על כל נכסיו יפקיד אותו. 45 אך העבד ההוא אם יאמר בלבו, מאחר אדוני לבוא, ויתחיל להכות את העבדים והשפחות ולאכל ולשתות ולהשתכר, 46 בוא יבוא האדון של אותו עבד ביום שאיננו מצפה לו ובשעה שאינו יודע, וישסף אותו וישים חלקו עם הבלתי מאמינים. 47 והעבד ההוא אשר ידע את רצון אדוניו ולא הכין ולא עשה כרצונו יכה מכות רבות. 48 אבל זה שלא ידע ועשה דברים שהוא חיב עליהם מכות, יכה מעט. כל מי שנתן לו הרבה, ידרש ממנו הרבה; ומי שהפקד בידו הרבה, ידרשו ממנו עוד יותר. 49 אש באתי לשלח על פני הארץ ומה חפצתי שכבר תבער! 50 אלא שעלי להטבל טבילה ומה כבדה עלי המועקה עד אשר תשלם! 51 הסבורים אתם שבאתי לשים שלום בארץ? לא, אומר אני לכם, אלא מחלקת. 52 מעתה חמשה בבית אחד יהיו שרויים במחלקת, שלושה נגד שנים ושנים נגד שלושה. 53 האב נגד הבן והבן נגד האב; האם נגד הבת והבת נגד האם; החמות נגד כלתה והכלה נגד חמותה. 54 אמר גם אל ההמון: כאשר אתם רואים ענן עולה ממערב, מיד אתם אומרים גשם בא; ואכן הגשם בא. 55 וכאשר נושבת רוח דרומית אתם אומרים יהיה חם; ואכן החם בא. 56 צבועים! את פני הארץ ופני השמים יודעים אתם לפרש, הכיצד אינכם יודעים לפרש את הזמן הזה? 57 ומדוע אתם בעצמכם אינכם שופטים נכונה? 58 כאשר אתה הולך עם איש ריבך אל השליט, השתדל להשלים עמו בעודך בדרך; שאם לא כן יסחב אותך אל השופט, והשופט ימסר אותך לשוטר, והשוטר ישליך אותך לכלא. 59 אומר אני לך, לא תצא משם עד אשר תשלם את הפרוטה האחרונה.
13
 1 באותה עת היו שם אנשים שספרו לו על הגליליים אשר פילטוס ערב את דמם בזבחיהם. 2 השיב להם ישוע: האם מפני שהגליליים האלה סבלו זאת סבורים אתם שהם היו חוטאים גדולים יותר מכל אנשי הגליל? 3 לא! אומר אני לכם. אך אם לא תחזרו בתשובה, כלכם תאבדו כמותם. 4 או אותם השמונה עשר אשר נפל עליהם המגדל בשלח והרגם, הסבורים אתם שהם היו אשמים יותר מכל האנשים הגרים בירושלים? 5 אני אומר לכם שלא; אך אם לא תחזרו בתשובה, כלכם תאבדו כמותם. 6 ספר את המשל הזה: לאיש אחד היתה תאנה נטועה בכרמו; פעם בא לחפש בה פרי ולא מצא. 7 אמר אל הכורם: הנה זה שלוש שנים אני בא לחפש פרי בתאנה הזאת ולא מצאתי. כרת אותה. למה להניח לה גם לדלדל את הקרקע?
8 השיב לו הכורם: אדוני, השאר נא אותה עוד השנה הזאת עד שאעדר מסביב ואשים זבל; 9 אולי תתן פרי בשנה הבאה ואם לא, תכרת אותה. 10 ביום השבת למד באחד מבתי הכנסת. 11 והנה היתה שם אשה נגועה ברוח חלי זה שמונה עשרה שנה; כפופה היתה ולא יכלה לזקף קומתה. 12 כראותו אותה קרא לה ישוע ואמר: אשה, שחררת מחליך! 13 הוא סמך את ידיו עליה ומיד זקפה קומתה ושבחה את האלהים. 14 אבל ראש בית הכנסת נתמלא כעס על שישוע רפא בשבת. הוא פנה אל הקהל ואמר: יש ששה ימים שמן הדין לעבד בהם. על כן בואו והרפאו בימים האלה ולא ביום השבת.
15 אמר לו האדון: צבועים! האם כל אחד ואחד מכם איננו מתיר בשבת את שורו או חמורו מן האבוס ומוליך אותו לשתות מים? 16 ואשה זאת, בת אברהם, אשר השטן כבל אותה במשך שמונה עשרה שנה, האם לא היה צריך להתיר אותה מן הכבל הזה ביום השבת?
17 כשאמר את הדברים האלה התבישו כל המתנגדים לו, וכל הקהל שמח על הנפלאות שעשה. 18 אז אמר: למה דומה מלכות האלהים ואל מה אדמה אותה? 19 דומה היא לגרגיר של חרדל אשר לקחו איש וזרע אותו בגנו. הגרגיר צמח והיה לעץ ועופות השמים קננו בענפיו. 20 ועוד אמר: אל מה אדמה את מלכות האלהים? 21 דומה היא לשאור אשר לקחה אשה וטמנה אותו בעשרים קילוגרם קמח עד שהחמיץ כלו. 22 הוא עבר בערים ובכפרים ולמד כשהוא עושה את דרכו לירושלים. 23 והנה מישהו שאל אותו: אדוני, האם מעטים הנושעים?
24 השיב להם: התאמצו להכנס דרך הפתח הצר כי רבים, אומר אני לכם, ירצו להכנס ולא יוכלו. 25 לאחר שיקום בעל הבית ויסגר את הדלת תתחילו לעמד בחוץ ולדפק על הדלת ותאמרו, אדוננו, פתח לנו! אך הוא יענה ויאמר לכם, אינני מכיר אתכם, מאין אתם? 26 אז תתחילו לומר, אכלנו ושתינו לפניך וברחובותינו למדת! 27 והוא יאמר לכם, אינני יודע מאין אתם, סורו ממני כל עושי רשע! 28 שם יהיו היללה וחרוק השנים, כאשר תראו את אברהם ויצחק ויעקב ואת כל הנביאים במלכות האלהים ואתם מגרשים החוצה. 29 ויבואו ממזרח וממערב, מצפון ומדרום, ויסבו במלכות האלהים. 30 והנה יש אחרונים שיהיו ראשונים וראשונים שיהיו אחרונים.
31 אותה שעה נגשו כמה פרושים ואמרו לו: צא ולך מכאן, כי הורדוס רוצה להרגך. 32 השיב להם ישוע: לכו ואמרו לשועל הזה: הנני מגרש שדים ופועל רפואות היום ומחר, וביום השלישי אגיע עד תכלית. 33 ואולם עלי להמשיך וללכת היום ומחר וביום שלאחר מכן, כי לא יתכן שיספה נביא מחוץ לירושלים. 34 ירושלים, ירושלים, ההורגת את הנביאים וסוקלת את השלוחים אליה, כמה פעמים חפצתי לקבץ את בניך כתרנגלת המקבצת את אפרוחיה תחת כנפיה ולא רציתם. 35 הנה ביתכם ינטש לכם, ואני אומר לכם: ראה לא תראוני עד כי תבוא העת שתאמרו ברוך הבא בשם יהוה!
יד בשבת אחת נכנס לאכל לחם בביתו של אחד מראשי הפרושים, והם התבוננו בו בדריכות. 2 והנה לפניו איש שגופו תפוח ממים. 3 פנה ישוע לבעלי התורה והפרושים ושאל: המתר לרפא בשבת או לא? 4 אך הללו שתקו. אז החזיק בו, רפא אותו ושלח אותו. 5 הוסיף ואמר להם: מי מכם, שחמורו או שורו יפל לתוך באר, לא ימהר להעלותו ביום השבת? 6 על זאת לא יכלו לענות. 7 כראותו כיצד בוחרים להם המזמנים את המקומות המכבדים, אמר להם משל: 8 כאשר מישהו מזמין אותך לחתנה אל תסב במקום המכבד ביותר, שמא הזמין איש נכבד ממך; 9 ומי שהזמין אותך ואותו יבוא ויאמר לך תן מקום לאיש הזה, ואז תלך בבשת פנים לתפס את המקום האחרון. 10 אדרבא, כשאתה מזמן לך והסב במקום האחרון; וכאשר יבוא זה שהזמין אותך ויאמר לך עלה ידידי, יהיה לך כבוד לעיני כל המסבים עמך. 11 כי כל המרומם את עצמו ישפל והמשפיל את עצמו ירומם. 12 וגם לאיש שהזמין אותו אמר: כאשר אתה עורך סעודת צהרים או סעודת ערב, אל תקרא לידידיך, אף לא לאחיך וקרוביך ולא לשכניך העשירים, שמא יזמינוך גם הם וזה יהיה גמולך. 13 כשאתה עורך משתה הזמן את העניים, את בעלי המום, את הפסחים והעורים. 14 ואשריך שאין להם לגמל לך, כי בתחית הצדיקים ישלם לך. 15 אחד מן המסבים ששמע את הדברים האלה אמר אליו: אשרי האוכל לחם במלכות האלהים.
16 השיב לו ישוע: איש אחד ערך סעודה גדולה והזמין אנשים רבים. 17 סמוך לשעת הסעודה שלח את עבדו לומר למזמנים בואו, כי הכל כבר מוכן. 18 אך כלם החלו להתנצל פה אחד. הראשון אמר: קניתי שדה ואני חיב לצאת לראותו. אני מבקש ממך, קבל את התנצלותי. 19 אחר אמר קניתי חמשה צמדי שורים ואני הולך לבחן אותם. אני מבקש ממך, קבל את התנצלותי. 20 ואחר אמר נשאתי אשה ולכן אינני יכול לבוא. 21 כשחזר העבד וספר לאדוניו את הדברים האלה, התכעס בעל הבית ואמר לעבדו, צא מהר אל רחובות העיר ואל סמטאותיה והבא הנה את העניים, את בעלי המום, את העורים והפסחים. 22 אמר העבד, אדוני, מה שצוית נעשה ועדין יש מקום. 23 אמר האדון אל העבד, צא אל הדרכים ואל המשעולים ואלץ אנשים להכנס כדי שימלא ביתי. 24 אומר אני לכם, איש מאותם האנשים שהזמנו לא יטעם את סעודתי. 25 המון עם רב הלכו אתו; פנה אליהם ואמר: 26 מי שבא אלי ואיננו שונא את אביו ואת אמו, את אשתו ואת בניו, את אחיו ואת אחיותיו ואף את נפשו שלו, אינו יכול להיות תלמידי. 27 מי שאינו נושא את צלבו ואינו בא אחרי איננו יכול להיות תלמידי. 28 מי מכם, החפץ לבנות מגדל, לא ישב תחלה ויחשב את ההוצאות, לברר אם יש לאל ידו להשלים אותו? 29 שהרי אם אחרי שהניח יסוד לא יוכל לסים, כל רואיו יתחילו ללעג לו ויאמרו: 30 האיש הזה התחיל לבנות ולא היה יכול לגמר! 31 או איזה מלך, היוצא לערך מלחמה נגד מלך אחר, לא ישב תחלה וישקל אם יש ביכלתו לצאת בעשרת אלפים לקראת הבא עליו בעשרים אלף? 32 אם לא יוכל, ישלח אליו משלחת בעודנו רחוק וישאל לתנאי שלום. 33 לפיכך כל איש מכם שאיננו מותר על כל רכושו אינו יכול להיות תלמידי.
34 המלח הוא טוב; אך אם גם למלח תאבד מליחותו, כיצד תחזר לו? 35 אין הוא מועיל לא לאדמה ולא לדמן; החוצה משליכים אותו. מי שאזנים לו לשמע, שישמע!
15
 כיון שכל המוכסים והאנשים החטאים התקרבו לשמע אותו, 2 התלוננו הפרושים והסופרים לאמר: הנה זה מקבל את החוטאים ואוכל בחברתם. 3 השמיע להם את המשל הזה: 4 מי מכם האיש שיש לו מאה כבשים וכשאובד לו אחד מהם לא יעזב את התשעים ותשעה במדבר וילך אחרי האובד עד שימצאהו? 5 וכאשר ימצאהו ישים אותו על כתפיו בשמחה, 6 וכשיבוא הביתה יקרא לידידיו ולשכניו ויאמר, שמחו אתי, כי מצאתי את הכבש שלי שאבד. 7 אומר אני לכם, כך תהיה שמחה בשמים על חוטא אחד שחוזר בתשובה, יותר מאשר על תשעים ותשעה צדיקים שאינם צריכים לתשובה. 8 או איזו אשה, שיש לה עשרה מטבעות כסף ואבד לה מטבע אחד, לא תדליק מנורה ותטאטא את הבית ותחפש היטב עד אשר תמצאהו? 9 וכאשר תמצא אותו תקרא לחברותיה ושכנותיה ותאמר, שמחו אתי, כי מצאתי את המטבע שאבד לי. 10 אומר אני לכם, כך יש שמחה לפני מלאכי אלהים על חוטא אחד שחוזר בתשובה. 11 ועוד אמר: לאיש אחד היו שני בנים. 12 אמר הצעיר אל אביו: אבא, תן לי את חלק הרכוש המגיע לי. ואמנם חלק להם אביהם את הנכסים. 13 לאחר ימים לא רבים אסף הבן הצעיר את כל אשר לו ויצא אל ארץ רחוקה ושם בזבז את רכושו בחיי הוללות. 14 אחרי שבזבז את הכל בא רעב חזק על אותה ארץ והוא החל לסבל מחסור. 15 הלך להסתפח אל אחד מתושבי הארץ ההיא והלה שלח אותו לרעות חזירים בשדותיו. 16 שם השתוקק למלא את בטנו בחרובים שאכלו החזירים, אלא שאיש לא נתן לו. 17 כשעשה חשבון נפש אמר, כמה משרתים שכירים של אבי יש להם לחם בשפע ואני גווע כאן ברעב! 18 אקום ואלך אל אבי ואמר לו: אבא, חטאתי לשמים ולך. 19 אינני ראוי עוד להקרא בנך. שים אותי כאחד משכיריך. 20 הוא קם והלך אל אביו. בהיותו עוד רחוק ראהו אביו ונכמרו רחמיו עליו. הוא רץ אליו ונפל על צואריו ונשק לו. 21 אמר לו הבן, אבא, חטאתי לשמים ולך ואינני ראוי עוד להקרא בנך. 22 אך האב אמר לעבדיו, הביאו מהר את הגלימה הנאה ביותר והלבישוהו, שימו טבעת על ידו ונעלים לרגליו, 23 הביאו את העגל המפטם ושחטו אותו ונאכל ונשמח, 24 כי בני זה היה מת והנה חזר לחיים, אבד והנה נמצא. והם החלו לשמח.
25 אותה שעה היה בנו הגדול בשדה. כשחזר והתקרב הביתה שמע קול נגינות ורקודים. 26 הוא קרא לאחד הנערים ושאל לדעת מה הדבר. 27 השיב לו הנער, אחיך בא, ואביך שחט את העגל המפטם מפני שחזר אליו בריא ושלם. 28 כעס הבן הגדול ולא רצה להכנס. אז יצא אביו לדבר על לבו. 29 אמר הבן לאביו, הנה זה שנים רבות אני עובד אצלך ומעולם לא עברתי על מצותך, ואתה מעולם לא נתת לי גדי כדי שאשמח עם ידידי. 30 אבל כשבא בנך זה אשר בזבז את רכושך עם זונות, שחטת בשבילו את העגל המפטם. 31 אמר האב, בני, אתה תמיד אתי, וכל אשר לי שלך הוא. 32 אבל מן הראוי לשוש ולשמח, כי אחיך זה היה מת והנה חזר לחיים, אבד והנה נמצא.
16
 הוסיף ואמר גם לתלמידיו: לאיש עשיר אחד היה סוכן בית, והלשינו באזניו על הסוכן שהוא מבזבז את נכסי האיש. 2 קרא לו ואמר, מה זה שאני שומע עליך? מסר דין וחשבון על עסקיך, כי לא תוכל עודלהיות הסוכן שלי. 3 אמר הסוכן בלבו, מה אעשה, שהרי אדוני לוקח ממני את משרת הסוכן? אין בי כח לחפר, ולקבץ נדבות אני מתביש. 4 כן, יודע אני מה לעשות כדי שאנשים יקבלו אותי בבתיהם כאשר אפטר ממשרתי. 5 הוא קרא אליו בזה אחר זה את בעלי החוב של אדוניו. שאל את הראשון, כמה אתה חיב לאדוני? 6 אמר האיש, מאה כדים שמן. אמר לו הסוכן, קח את השטר שלך ומהר וכתב חמשים. 7 לאחר מכן אמר לאחר, כמה אתה חיב? השיב בעל החוב, מאה שקים חטה. אמר לו הסוכן, קח את שטרך וכתב שמונים. 8 שבח בעל הבית את הסוכן הרמאי על שפעל בפקחות, שכן בני העולם הזה פקחים בדורם יותר מבני האור.
9 ואנכי אומר לכם, השיגו לכם ידידים בממון המרמה כדי שכאשר הוא יכלה הם יקבלו אתכם למשכנות עולם. 10 מי שנאמן במעט מזער נאמן גם בהרבה, ומי שאיננו ישר במעט מזער גם בהרבה איננו ישר. 11 לכן אם בממון המרמה לא הייתם נאמנים, מי יפקיד בידכם את האמתי? 12 ואם במה ששיך לזולת לא הייתם נאמנים, מי יתן לכם את אשר שיך לכם? 13 אין עבד יכול לעבד שני אדונים, שכן או ישנא אחד ויאהב את השני או יהיה מסור לאחד ויזלזל בשני. אינכם יכולים לעבד גם את האלהים וגם את הממון. 14 הפרושים שהיו אוהבי כסף שמעו את כל הדברים האלה ולעגו לו. 15 אמר להם: אתם - אתם העושים את עצמכם צדיקים לעיני האנשים! אבל אלהים מכיר את לבבכם. הרי מה שמרומם אצל בני אדם תועבה הוא לפני אלהים.
16 עד ימי יוחנן - התורה והנביאים; מאז והלאה מלכות האלהים מתבשרת לבריות, וכל אחד פורץ אליה. 17 אבל נקל לשמים ולארץ לחלף מאשר יפל תג אחד מן התורה.
18 כל המגרש את אשתו ונושא אחרת נואף הוא. והנושא את המגרשת מבעלה נואף הוא. 19 היה היה איש עשיר שנהג ללבש ארגמן ושש ויום יום התענג במותרות. 20 ליד שער ביתו השכב איש עני אחד, אלעזר שמו, שהיה מלא פצעים 21 והשתוקק לשבע מן הפרורים הנופלים מעל שלחן העשיר, והנה באו הכלבים ולקקו את פצעיו. 22 העני מת והמלאכים נשאוהו אל חיק אברהם, וגם העשיר מת ונקבר. 23 בשאול, כשהיה ביסורים, נשא את עיניו וראה את אברהם מרחוק ואת אלעזר בחיקו. 24 קרא ואמר, אבי אברהם, רחם עלי ושלח נא את אלעזר שיטבל את קצה אצבעו במים ויקרר את לשוני, כי סובל אני ביקוד הזה. 25 השיב לו אברהם, בני, זכר שאתה קבלת את טובך בחייך ואלעזר קבל את הרעות. עכשו הוא מנחם כאן ואתה סובל. 26 נוסף על כל זה, תהום גדולה נקבעה בינינו לביניכם כדי שהחפצים בכך לא יוכלו לעבר מפה אליכם, וכדי שלא יעברו משם אלינו. 27 אמר האיש, אם כן, אבי, אני מבקש ממך לשלח אותו אל בית אבי, 28 כי חמשה אחים לי; שיזהיר אותם פן יבואו גם הם אל מקום היסורים הזה. 29 השיב לו אברהם, יש להם משה והנביאים, שישמעו בקולם. 30 אמר האיש, לא, אבי אברהם; אם ילך אליהם אחד מן המתים, יחזרו בתשובה. 31 אמר לו אברהם, אם אינם שומעים אל משה ואל הנביאים, לא ישתכנעו גם אם יקום אחד מעם המתים.
17
 בדברו אל תלמידיו אמר: אי אפשר שלא יבואו המכשולים, אבל אוי לאיש אשר דרכו יבואו. 2 מוטב לו שתתלה אבן רחים על צוארו וישלך לתוך הים מאשר יכשיל אחד מהקטנים האלה. 3 השמרו לכם. אם יחטא אחיך הוכח אותו, ואם יתחרט סלח לו. 4 וגם אם שבע פעמים ביום יחטא לך ושבע פעמים יפנה אליך לאמר, אני מתחרט - סלח לו.
5 אמרו השליחים לאדון: הוסף לנו אמונה. 6 השיב האדון: לו היתה לכם אמונה כגרגיר החרדל ואמרתם אל השקמה הזאת העקרי והנטעי בים! - היא היתה נשמעת לכם.
7 מי מכם, שיש לו עבד חורש או רועה, יאמר לעבד לאחר שובו מן השדה, בוא הנה מיד והסב אל השלחן? 8 האם לא יאמר לו, הכן לי ארוחת ערב, חגר מתניך ושרתני עד שאגמר לאכל ולשתות. אחרי כן תאכל ותשתה אתה? 9 האם יהיה אסיר תודה לעבד על שעשה את אשר צוה? 10 כן גם אתם, לאחר עשותכם את כל שצויתם, אמרו: עבדים אנחנו ותו לא, עשינו מה שמחובתנו לעשות. 11 בלכתו לירושלים עבר בשומרון ובגליל. 12 כשנכנס לכפר אחד באו לקראתו עשרה אנשים מצרעים. הם נעמדו מרחוק 13 וקראו בקול רם: ישוע אדוננו, רחם נא עלינו!
14 כראותו אותם אמר להם: לכו והראו אל הכהנים. הם הלכו ובהיותם בדרך נטהרו. 15 אחד מהם, כאשר ראה כי נרפא, חזר כשהוא מהלל את אלהים בקול גדול, 16 נפל על פניו לרגלי ישוע והודה לו. אותו האיש היה שומרוני. 17 השיב ישוע ואמר: הלא טהרו העשרה, והיכן התשעה? 18 כלום לא נמצא מי שישוב לתת כבוד לאלהים זולתי בן נכר זה? 19 ואליו אמר: קום ולך. אמונתך הושיעה אותך. 20 כאשר שאלוהו הפרושים מתי תבוא מלכות אלהים השיב להם: מלכות אלהים איננה באה בנגלות. 21 אף לא יאמרו הנה פה או הנה שם היא, כי הנה מלכות אלהים בקרבכם היא.
22 אמר לתלמידיו: יבואו ימים ותשתוקקו לראות יום אחד מימות בן האדם ולא תראו. 23 ויאמרו לכם הנה שם או הנה פה! אל תלכו ואל תרוצו אחריהם. 24 כי כברק המבריק תחת השמים ומאיר עד קצה השמים, כן יהיה בן האדם ביומו. 25 אך תחלה עליו לסבל רבות ולהדחות על ידי הדור הזה. 26 וכמו שהיה בימי נח כן יהיה גם בימי בן האדם: 27 אכלו, שתו, התחתנו, עד היום שנכנס נח לתבה ובא המבול והשמיד את הכל. 28 וכמו שהיה בימי לוט - אכלו ושתו, קנו ומכרו, נטעו ובנו, 29 אך ביום שיצא לוט מסדום המטרו אש וגפרית מן השמים והשמידו את הכל - 30 כך יהיה ביום שיתגלה בן האדם. 31 מי שיהיה ביום ההוא על הגג וחפציו בבית אל ירד לקחת אותם; כמו כן מי שבשדה אל יפנה לאחור. 32 זכרו את אשת לוט. 33 המבקש להציל את נפשו יאבדנה, ומי שיאבד אותה יצילנה. 34 אומר אני לכם, בלילה ההוא יהיו שנים במטה אחת; אחד ילקח והשני יעזב. 35 שתי נשים תהיינה טוחנות יחדיו; אחת תלקח והשניה תעזב.
37 הם הגיבו ושאלו אותו: איפה, אדוננו?
השיב להם: היכן שהגוף, שם גם יתקבצו הנשרים.
18
 הוא ספר להם משל, להראות כי עליהם להתפלל תמיד ולא לרפות. 2 שופט היה בעיר אחת; את אלהים לא ירא ובאדם לא התחשב. 3 ובאותה עיר היתה אלמנה שנהגה לבוא אליו ולומר, שפטני נא מאיש ריבי. 4 זמן מה סרב, אבל אחרי כן אמר בלבו, אף שאינני ירא את אלהים ובאדם אינני מתחשב, 5 הרי מפני שהאלמנה הזאת מציקה לי אעשה את משפטה, שאם לא כן תבוא תמיד ותיגע אותי.
6 הוסיף האדון ואמר: שמעו מה שאומר השופט הרשע. 7 והאלהים, האם לא יעשה את משפט בחיריו הקוראים אליו יומם ולילה? האם יתמהמה בענינם? 8 אני אומר לכם שיעשה את משפטם מהר. אך כאשר יבוא בן האדם, הימצא את האמונה עלי אדמות? 9 ולכמה אנשים, שבטחו בעצמם כי צדיקים הם ובזו לאחרים, ספר את המשל הזה: 10 שני אנשים עלו אל בית המקדש להתפלל; אחד פרוש והשני מוכס. 11 עמד הפרוש לבדו והתפלל, אלהים, אני מודה לך שאינני כשאר האנשים - גזלנים, רשעים, נואפים, ואף לא כמוכס הזה. 12 אני צם פעמים בשבוע, אני נותן מעשר מכל מה שאני מרויח. 13 ואלו המוכס, שעמד מרחוק, אף לא רצה לשאת את עיניו לשמים, אלא טפח על לבו ואמר, אלהים, רחם נא עלי, על איש חוטא. 14 אומר אני לכם, האיש הזה ירד אל ביתו נצדק יותר מהאיש ההוא; כי כל המרומם את עצמו ישפל, והמשפיל את עצמו ירומם. 15 הביאו אליו גם את הילדים הקטנים כדי שיגע בהם. כשראו זאת התלמידים גערו בהם. 16 אולם ישוע קרא אליו את הילדים ואמר: הניחו לילדים לבוא אלי ואל תמנעו בעדם, כי לכאלה מלכות האלהים. 17 אמן. אומר אני לכם, כל מי שאיננו מקבל את מלכות האלהים כילד לא יכנס לתוכה. 18 נכבד אחד פנה אליו ושאל: רבי הטוב, מה עלי לעשות כדי לרשת חיי עולם?
19 אמר לו ישוע: מדוע אתה אומר לי טוב? אין טוב כי אם אחד והוא האלהים. 20 את המצוות אתה יודע: לא תנאף, לא תרצח, לא תגנב, לא תענה ברעך עד שקר, כבד את אביך ואת אמך.
21 השיב האיש: את כל אלה שמרתי מנעורי.
22 שמע ישוע ואמר: עוד דבר אחד חסר לך. מכר את כל אשר לך וחלק לעניים, ויהיה לך אוצר בשמים; אחר כך בוא ולך אחרי. 23 אך כשמעו זאת התעצב עצב רב, כי עשיר היה עד מאד.
24 כשראה ישוע כי התעצב, אמר: באיזה קשי נכנסים בעלי נכסים למלכות האלהים! 25 נקל לגמל לעבר דרך נקב מחט מהכנס עשיר אל מלכות האלהים.
26 שאלו השומעים: ומי יכול להושע? 27 ענה ישוע ואמר: מה שנבצר מבני אדם הוא ביכלתו של אלהים.
28 אמר כיפא: הן אנחנו עזבנו את אשר לנו והלכנו אחריך.
29 השיב להם ישוע: אמן. אומר אני לכם, אין איש אשר עזב בית או אשה או אחים או הורים או ילדים למען מלכות האלהים - 30 שלא יקבל כפל כפלים בזמן הזה, וחיי עולם בעולם הבא. 31 הוא לקח אתו את השנים עשר ואמר להם: הנה אנחנו עולים לירושלים וכל מה שנכתב בידי הנביאים על בן האדם יתקים; 32 הוא ימסר לגוים והם יהתלו בו, גם יתעללו בו וירקו עליו, 33 ולאחר שילקו אותו יהרגוהו, וביום השלישי יקום. 34 אבל הם לא הבינו דבר מן הדברים האלה; המלים האלה נסתרו מהם והם לא ידעו במה מדבר. 35 הוא התקרב אל יריחו, ובאותה עת היה איש עור יושב על יד הדרך ומבקש נדבות. 36 כששמע העור את העם עוברים שאל לדעת מה הדבר. 37 השיבו לו: ישוע מנצרת עובר. 38 אז החל לצעק: ישוע בן דוד, רחם עלי! 39 ההולכים לפניו גערו בו להשתיקו, אך הוא הרבה עוד יותר לצעק, בן דוד, רחם עלי! 40 ישוע נעצר וצוה להביאו אליו. כאשר התקרב שאל אותו: 41 מה אתה רוצה שאעשה לך?
השיב: אדוני, שאראה.
42 אמר לו ישוע: ראה! אמונתך הושיעה אותך. 43 מיד ראה והלך אחריו כשהוא משבח את אלהים, וכל העם כראותם זאת הודו לאלהים.
19
 1 הוא נכנס ליריחו ועבר בה. 2 ואיש אחד, זכי שמו, שהיה מוכס ראשי ואיש עשיר, 3 השתדל לראות מי הוא ישוע ולא יכול בגלל ההמון, שכן היה נמוך קומה. 4 הוא רץ הלאה לפנים ועלה על עץ שקמה כדי לראות אותו, כי באותה דרך עמד ישוע לעבר. 5 כאשר הגיע ישוע למקום, הביט למעלה ואמר לו: זכי, רד מהר, כי היום עלי לשבת בביתך. 6 הוא ירד מהר וקבל אותו לביתו בשמחה.
7 כשראו זאת התלוננו הכל ואמרו: אצל איש חוטא הוא בא להתאכסן! 8 עמד זכי ואמר אל האדון: אדוני, הריני נותן את מחצית נכסי לעניים, ואם עשקתי איש אחזיר לו ארבעתים.
9 אמר לו ישוע: היום היתה תשועה לבית הזה, כי האיש גם הוא בן אברהם. 10 הן בן האדם בא לבקש את האובד ולהושיעו. 11 לאחר ששמעו את זאת הוסיף וספר משל, משום שהיה קרוב לירושלים והם חשבו כי מיד תגלה מלכות האלהים. 12 לפיכך אמר: איש אציל אחד הלך אל ארץ רחוקה לקבל סמכות למלוכה ולשוב לארצו. 13 קדם לכן קרא לעשרת עבדיו, נתן להם עשרה מנים ואמר להם, סחרו עד בואי. 14 אולם בני ארצו שנאו אותו ושלחו משלחת אחריו, לומר: איננו רוצים שזה ימלך עלינו. 15 אחרי שקבל את המלוכה חזר וצוה לקרא אליו את העבדים אשר נתן להם את הכסף, כדי לדעת מה הרויח כל אחד במסחרו. 16 נגש הראשון ואמר, אדוני, המנה שלך הכניס עשרה מנים. 17 השיב ואמר לו, יפה, עבד טוב! הואיל והיית נאמן במעט מזער, היה שליט על עשר ערים. 18 בא השני ואמר, אדוני, המנה שלך עשה חמשה מנים. 19 השיב ואמר גם לזה, ואתה היה על חמש ערים. 20 ואחר בא ואמר, אדוני, הנה המנה שלך שהיה צרור אצלי במטפחת, 21 שכן פחדתי ממך מפני שאיש קשה אתה: לוקח את אשר לא הנחת וקוצר את אשר לא זרעת. 22 השיב ואמר לו, על פי דברך אשפט אותך, עבד רשע! אתה ידעת כי איש קשה אני, לוקח את אשר לא הנחתי וקוצר את אשר לא זרעתי. 23 מדוע לא הפקדת את כספי אצל השלחני, ואני בבואי הייתי תובע אותו עם הרבית? 24 ולעומדים לידו אמר, קחו ממנו את המנה ותנו לזה אשר לו עשרה מנים. 25 השיבו לו, אדוננו, יש לו עשרה מנים! 26 אומר אני לכם, כל מי שיש לו ינתן לו; ומי שאין לו, גם מה שיש לו ילקח ממנו. 27 אבל את אויבי אלה, אשר אינם רוצים כי אמלך עליהם, הביאו אותם הנה והרגו אותם לפני. 28 לאחר שאמר את הדברים האלה הלך הלאה בדרכו לעלות לירושלים. 29 כאשר התקרב אל בית פגי ובית עניה, אל ההר הנקרא הר הזיתים, שלח שנים מתלמידיו באמרו: 30 לכו אל הכפר אשר ממול; כשתכנסו לתוכו תמצאו עיר קשור אשר לא ישב עליו אדם מעולם. התירו אותו והביאוהו. 31 ואם מישהו ישאל אתכם, למה אתם מתירים אותו?, כה תאמרו לו: מפני שהאדון זקוק לו.
32 השלוחים הלכו ומצאו כפי שאמר להם. 33 כשהתירו את העיר שאלו אותם בעלי העיר: למה אתם מתירים את העיר? 34 השיבו: מפני שהאדון זקוק לו.
35 הם הביאו אותו אל ישוע ולאחר ששמו את בגדיהם על העיר הרכיבו עליו את ישוע. 36 כאשר המשיך בדרכו פרשו אנשים את בגדיהם על הדרך. 37 הוא התקרב אל מורד הר הזיתים וכל קהל התלמידים החל לשבח את אלהים בשמחה ובקול גדול על כל הנפלאות אשר ראו, באמרם: 38 ברוך הבא בשם יהוה! שלום בשמים וכבוד במרומים!
39 כמה מן הפרושים שהיו בקרב ההמון אמרו אליו: רבי, גער בתלמידיך.
40 השיב ואמר: אומר אני לכם, אם אלה ישתקו, האבנים תזעקנה.
41 כאשר התקרב וראה את העיר, בכה עליה ואמר: 42 לו ידעת היום גם את את אשר אלי שלום! אלא שעתה נסתר הוא מעיניך. 43 הנה ימים באים עליך ואויביך יקימו סוללה סביביך, ויקיפוך ויצורו עליך מכל עבר. 44 וימגרו אותך ואת בניך אשר בקרבך, ולא ישאירו בך אבן על אבן עקב אשר לא ידעת את מועד פקדתך. 45 בהכנסו אל בית המקדש החל לגרש משם את המוכרים. 46 אמר להם: הן כתוב, ביתי בית תפלה יהיה, אך אתם עשיתם אותו מערת פרצים.
47 יום יום היה מלמד בבית המקדש, וראשי הכהנים והסופרים וגם ראשי העם בקשו להכחיד אותו, 48 אך לא מצאו מה לעשות, כי כל העם נצמדו אליו לשמע אותו.
20
 1 באחד הימים, כשהיה מלמד את העם בבית המקדש ומטיף את הבשורה, נגשו ראשי הכהנים והסופרים עם הזקנים 2 ואמרו לו: אמר נא לנו, באיזו סמכות אתה עושה דברים אלה, או מיהו שנתן לך את הסמכות הזאת?
3 השיב להם: גם אני אשאל אתכם דבר והשיבו לי. 4 טבילת יוחנן, האם משמים היתה או מבני אדם?
5 התיעצו זה עם זה באמרם: אם נאמר מן השמים, יאמר, מדוע לא האמנתם לו? 6 ואם נאמר מבני אדם, כל העם יסקלו אותנו, כי בטוחים הם שיוחנן היה נביא. 7 השיבו ואמרו שאינם יודעים מאין.
8 אמר להם ישוע: גם אני לא אמר לכם באיזו סמכות אני עושה את אלה. 9 הוא ספר לעם את המשל הזה: איש אחד נטע כרם והחכירו לכורמים. לאחר מכן נסע לתקופה ארכה. 10 בבוא העת שלח עבד אל הכורמים כדי שיתנו לו מפרי הכרם, אלא שהכורמים הכוהו ושלחו אותו ריקם. 11 הוסיף ושלח עבד אחר, אך גם אותו הכו ובזו ושלחוהו ריקם. 12 הוסיף ושלח שלישי, ואולם גם אותו פצעו והשליכוהו החוצה. 13 אמר בעל הכרם, מה אעשה? אשלח את בני אהובי; אולי אותו יכבדו. 14 כשראו אותו הכורמים נועצו יחדיו לאמר, זהו היורש; בואו ונהרג אותו והירשה תהיה לנו. 15 הם גרשוהו אל מחוץ לכרם והרגוהו. ועתה מה יעשה להם בעל הכרם? 16 יבוא וישמיד את הכורמים ההם, ואת הכרם יתן לאחרים.
כשמעם זאת אמרו: חס וחלילה!
17 הוא נעץ בהם מבטו ואמר: ומהו הכתוב הזה, אבן מאסו הבונים היתה לראש פנה? 18 כל הנופל על אותה אבן ישבר לרסיסים, ומי שהאבן תפל עליו - תכתש היא אותו. 19 אותה שעה בקשו הסופרים וראשי הכהנים לשלח את ידם בו, כי הבינו שעליהם המשיל את המשל הזה, אלא שפחדו מן העם. 20 הם התחקו אחריו ושלחו מרגלים שהעמידו פני צדיקים כדי להאחז בדבר מדבריו, במטרה למסר אותו לסמכות הנציב ולשפוטו. 21 הללו פנו אליו בשאלה: רבי, אנחנו יודעים שאתה מדבר ומלמד נכונה ואינך נושא פנים אלא מורה את דרך אלהים על פי האמת. 22 האם מתר לנו לתת מס לקיסר או לא?
23 הואיל וראה את ערמתם אמר להם: 24 הראו לי דינר. של מי הדמות והכתבת אשר עליו? השיבו: של הקיסר.
25 אמר להם: אם כן, תנו לקיסר את אשר לקיסר ולאלהים את אשר לאלהים.
26 הם לא יכלו להאחז בדבר מדבריו בנוכחות העם, ובתמיהתם על תשובתו שתקו.
27 נגשו כמה מן הצדוקים, האומרים שאין תחית מתים, ושאלו אותו: 28 רבי, משה כתב לנו שאם ימות איש שיש לו אשה ואין לו בנים, יקח אחיו את אשתו ויקים זרע לאחיו. 29 ובכן היו שבעה אחים. הראשון נשא אשה ומת בלי בנים. 30 לקח אותה השני 31 ואחרי כן השלישי; וכך כל השבעה לא הניחו בנים ומתו. 32 לבסוף מתה גם האשה. 33 אם כן למי מהם תהיה לאשה בתחית המתים, שהרי היתה אשה לכל השבעה?
34 השיב להם ישוע: בני העולם הזה מתחתנים, 35 אך הזכאים לנחל את העולם הבא ואת התחיה מן המתים אינם מתחתנים, 36 כי גם אינם יכולים למות עוד, שהרי שוים הם למלאכים ובני אלהים הם בהיותם בני התחיה. 37 ושהמתים קמים לתחיה גם משה רמז בפרשת הסנה שנאמר יהוה אלהי אברהם, אלהי יצחק ואלהי יעקב. 38 והאלהים לא אלהי המתים כי אם אלהי החיים, שהרי הכל חיים לו.
39 כמה מן הסופרים אמרו בתגובה: רבי, יפה דברת!
40 ולא העזו עוד לשאל אותו שום דבר. 41 שאל הוא אותם: כיצד זה אומרים על המשיח שבן דוד הוא? 42 הן דוד עצמו אומר בספר תהלים, נאם יהוה לאדני, שב לימיני 43 עד אשית אויביך הדם לרגליך. 44 הנה דוד קורא לו אדון, ואיך הוא בנו? 45 ובאזני כל העם אמר לתלמידיו: 46 הזהרו מן הסופרים האוהבים להתהלך לבושי גלימות ואוהבים ברכות שלום בשוקים ומושבים ראשונים בבתי הכנסת ומקומות נכבדים בסעודות; 47 הבולעים את בתי האלמנות ומאריכים להתפלל למראית עין. דינם של אלה יהיה חמור יותר.
21
 1 הוא התבונן וראה את העשירים שמים נדבותיהם בתבת האוצר. 2 כראותו אלמנה עניה שמה בו שתי פרוטות, 3 אמר: אמת אומר אני לכם, האלמנה העניה הזאת נתנה יותר מכלם. 4 כי כל אלה נתנו את נדבותיהם מן העדף שלהם, אך היא ממחסורה נתנה את כל אשר היה לה למחיה. 5 כיון שכמה מהם דברו על המקדש, שהוא מהדר באבנים יפות ובמתנות, אמר: 6 הדברים האלה אשר אתם רואים, הנה ימים באים ולא תשאר אבן על אבן אשר לא תפל ארצה.
7 שאלוהו: רבי, אם כן מתי יהיה הדבר הזה? ומהו האות לפני שזה יקרה?
8 השיב ואמר: הזהרו שלא יתעו אתכם, כי רבים יבואו בשמי ויאמרו, אני הוא! והעת קרובה! אל תלכו אחריהם. 9 ובשמעכם מלחמות ומהומות אל תבהלו, כי אלה צריכים להיות בראשונה, אך לא מיד יבוא הקץ.
10 הוסיף ואמר להם: גוי יקום על גוי וממלכה על ממלכה, 11 ותהיינה רעידות אדמה גדולות ובמקומות רבים רעב ודבר וגם מוראים ואותות גדולים מן השמים. 12 אך לפני כל אלה ישלחו בכם את ידיהם וירדפו וימסרו אתכם לבתי כנסת ולבתי כלא, ותובאו לפני מלכים ומושלים למען שמי. 13 זה יביאכם למתן עדות. 14 ועתה שימו לבכם שלא להכין מראש דברים להגנתכם, 15 כי אני אתן לכם פה וחכמה אשר כל מתנגדיכם לא יוכלו לעמד נגדה או לסתרה. 16 וגם תסגרו על ידי הורים ואחים, קרובים וחברים, וימיתו מכם; 17 ותהיו שנואים על הכל בגלל שמי, 18 אך שערה משער ראשכם לא תאבד. 19 עמדו בתוחלתכם ותקנו את נפשותיכם.
20 וכאשר תראו את ירושלים מקפת מחנות, דעו כי קרב חרבנה. 21 אזי הנמצאים ביהודה - שינוסו אל ההרים; הנמצאים בעיר, שיצאו ממנה, ואלה אשר בשדות אל יכנסו אליה; 22 כי ימי נקם הם למלא כל הכתוב. 23 אוי להרות ולמיניקות בימים ההם, כי צרה גדולה תהיה על הארץ וקצף על העם הזה. 24 בחרב יפלו ויגלו אל כל הגוים, וירושלים תהיה מרמס לגוים עד אשר ימלאו עתות הגוים. 25 ויהיו אותות בשמש ובירח ובכוכבים, ועל הארץ מצוקה לגוים ומבוכה מגעש הים וגליו. 26 בני אדם יתעלפו מאימה ומצפיה לבאות על העולם, כי כחות השמים יזדעזעו. 27 אז יראו את בן האדם בא בענן בגבורה ובכבוד רב. 28 כאשר יתחילו לקרות הדברים האלה התעודדו והרימו ראשיכם, כי קרבה גאלתכם. 29 הוא ספר להם משל: ראו את התאנה ואת כל העצים. 30 כשאתם רואים אותם מלבלבים, יודעים אתם בעצמכם כי קרוב הקיץ. 31 כן גם כשתראו את הדברים האלה מתקימים, דעו כי קרובה מלכות האלהים. 32 אמן. אומר אני לכם, לא יעבר הדור הזה עד אשר יהיו כל אלה. 33 השמים והארץ יעברו ודברי לא יעברו.
34 השמרו לכם שלא יכבד לבבכם בשתיה ובשכרון ובדאגות החיים והיום ההוא יבוא עליכם פתאום; 35 כי כמו פח יבוא על כל היושבים על פני כל הארץ. 36 לכן עמדו על המשמר בכל עת והתפללו שיהיה בכחכם להמלט מכל העתידות האלה ולהתיצב לפני בן האדם. 37 בשעות היום היה מלמד בבית המקדש ובלילות היה יוצא ללון בהר הנקרא הר הזיתים. 38 וכל העם השכימו לבוא אליו לבית המקדש לשמע אותו.
22
 1 פסח, חג המצות, התקרב. 2 וראשי הכהנים והסופרים חפשו דרך להכחיד אותו, כי חששו מפני העם. 3 אז נכנס השטן ביהודה הנקרא איש קריות, שנמנה עם השנים עשר. 4 הלך יהודה ודבר עם ראשי הכהנים והקצינים לקבע איך יסגיר אותו בידם. 5 הם שמחו והסכימו לתת לו כסף, 6 והוא הסכים לכך וחפש הזדמנות להסגירו בידם שלא בפני ההמון. 7 כשהגיע היום שצריך לזבח בו את הפסח, 8 שלח ישוע את כיפא ואת יוחנן באמרו: לכו והכינו לנו את הפסח כדי שנאכל.
9 אמרו: איפה אתה רוצה שנכין אותו?
10 השיב להם: הנה כאשר תכנסו העירה יפגש אתכם איש נושא כד מים. לכו אחריו אל הבית שיכנס לתוכו 11 ואמרו לבעל הבית: כה אומר לך רבנו, היכן החדר אשר אכל שם את הפסח עם תלמידי? 12 הוא יראה לכם עליה גדולה מצעת ומסדרת; שם תכינו את הפסח.
13 הם הלכו ומצאו הכל כפי שאמר להם, והכינו את הפסח.
14 כאשר הגיעה השעה הסב הוא והשליחים עמו. 15 אמר להם: נכסף נכספתי לאכל אתכם את הפסח הזה לפני ענותי; 16 כי אומר אני לכם, לא אכל אותו עוד עד כי יתקים במלכות האלהים. 17 הוא לקח את הכוס, ברך, ואמר: קחו אותה וחלקו ביניכם; 18 כי אומר אני לכם, מעתה שתה לא אשתה מפרי הגפן עד אשר תבוא מלכות האלהים. 19 לקח את הלחם, ברך ובצע ונתן להם באמרו: זה גופי הנתן בעדכם, זאת עשו לזכרי. 20 כן גם את הכוס אחר הסעודה, ואמר: הכוס הזאת היא הברית החדשה בדמי הנשפך בעדכם. 21 אך הנה יד המסגיר אותי אתי על השלחן. 22 בן האדם אמנם הולך כפי שנגזר, אבל אוי לאותו איש שמסגיר אותו.
23 הם החלו לברר ביניהם מי מהם הוא העומד לעשות זאת. 24 גם מריבה היתה ביניהם בשאלה מי מהם נחשב לגדול ביותר. 25 אמר להם: מלכי הגוים רודים בהם, והאנשים השולטים עליהם עושי חסד נקראים. 26 אך אתם לא כן; אדרבא, הגדול בכם שיהא כצעיר, והמנהיג כמשרת. 27 ומי הגדול, המסב אל השלחן או המשרת? הלא המסב! ואני בתוככם כמו המשרת. 28 אתם עמדתם אתי בנסיונותי, 29 ואני מנחיל לכם מלכות כמו שהנחילני אבי, 30 למען תאכלו ותשתו על שלחני במלכותי ותשבו על כסאות לשפט את שנים עשר שבטי ישראל. 31 שמעון, שמעון, הנה דרש השטן לטלטל אתכם כחטים בכברה. 32 אבל אני התפללתי בעדך שלא תכלה אמונתך, ואתה לאחר שתשוב, חזק את אחיך.
33 אמר כיפא: אדוני! אתך אני מוכן ללכת גם לבית האסורים גם למות.
34 השיב ישוע: אני אומר לך, כיפא, תרנגול לא יקרא היום עד אשר שלוש פעמים תתכחש לי כאלו שאינך מכיר אותי.
35 הוסיף ושאל אותם: כאשר שלחתי אתכם בלי ארנק ותרמיל ונעלים, האם חסרתם דבר?
השיבו: לא חסרנו כלום.
36 אמר להם: אבל כעת מי שיש לו ארנק יקח נא אותו, וכן גם את התרמיל; ומי שאין לו חרב, שימכר את בגדו ויקנה. 37 אומר אני לכם, צריך שימלא בי הכתוב הזה: ואת פושעים נמנה. ואמנם מה שמכון אלי הולך ונשלם.
38 אמרו התלמידים: אדוננו, הנה שתי חרבות פה! אמר להם: די!
39 כאשר יצא הלך כמנהגו אל הר הזיתים וגם תלמידיו הלכו אחריו. 40 בהגיעו למקום אמר להם: התפללו שלא תבואו לידי נסיון. 41 הוא פרש מהם כמרחק של זריקת אבן, כרע על ברכיו והתפלל לאמר: 42 אבי, אם תרצה, העבר נא מעלי את הכוס הזאת. אך אל יהא כרצוני כי אם כרצונך.  43 אז נראה אליו מלאך מן השמים וחזק אותו. 44 וכבוא עליו חבלי מות התפלל ביתר חזקה וזעתו היתה כנטפי דם יורדים על הארץ. 45 לאחר שקם מן התפלה נגש אל התלמידים ומצא אותם ישנים מיגון. 46 שאל אותם: למה אתם ישנים? קומו והתפללו כדי שלא תבואו לידי נסיון. 47 עודנו מדבר והנה קהל אנשים, ואחד מן השנים עשר הנקרא יהודה הולך לפניהם ומתקרב אל ישוע לנשקו. 48 אמר לו ישוע: יהודה, בנשיקה אתה מוסר את בן האדם?
49 האנשים אשר סביבו, כראותם מה עומד לקרות, אמרו: אדוננו, האם להכות בחרב? 50 ואחד מהם הכה וקצץ את אזנו הימנית של עבד הכהן הגדול. 51 אך ישוע השיב: הרפו! עד כאן!, נגע באזנו ורפא אותו. 52 פנה ישוע אל ראשי הכהנים וקציני המקדש והזקנים אשר באו עליו, ואמר: כמו על שודד יצאתם בחרבות ובמקלות! 53 יום יום הייתי עמכם במקדש ולא שלחתם בי יד, אלא שזאת שעתכם ושעת שלטון החשך.
54 הם תפסו אותו. הוליכוהו והכניסו אותו לבית הכהן הגדול וכיפא הלך אחריו מרחוק. 55 כאשר הדליקו אש במרכז החצר וישבו יחדיו, ישב גם כיפא ביניהם. 56 ראתה אותו שפחה אחת יושב ליד האש, התבוננה בו ואמרה: גם זה היה אתו. 57 אך הוא התכחש ואמר: אשה, אינני מכיר אותו.
58 שעה קלה לאחר מכן ראהו איש אחר ואמר: גם אתה מהם. אך כיפא השיב: בן אדם, אינני מהם. 59 כעבר שעה בערך אמר איש אחר בהחלטיות: באמת גם זה היה אתו, והרי גלילי הוא. 60 השיב כיפא: בן אדם, אינני מבין מה שאתה אומר. ומיד, בעודו מדבר, קרא התרנגול. 61 אז פנה האדון והביט אל כיפא. נזכר כיפא בדבר שהאדון אמר לו  בטרם יקרא היום התרנגול תתכחש לי שלוש פעמים , 62 יצא החוצה ומרר בבכי.
63 והאנשים שעצרו את ישוע התלו בו והכוהו. 64 הם כסו את עיניו ואמרו: הנבא! מי הוא המכה אותך? 65 ועוד דברי גדוף רבים הטיחו כלפיו. 66 עם אור היום נקהלו זקני העם, הן כהנים גדולים והן סופרים, והוליכוהו אל הסנהדרין שלהם. 67 אמרו לו: אם אתה המשיח, אמר לנו.
השיב להם: אם אגיד לכם לא תאמינו, 68 ואם אשאל לא תענו לי ולא תשחררו אותי. 69 אבל מעתה יהיה בן האדם יושב לימין גבורת האלהים.
70 אמרו כלם: אם כן, אתה הוא בן האלהים?
השיב להם: אתם אומרים כי אני הוא.
71 אמרו: מה לנו עוד צרך בעדות? הרי בעצמנו שמענו מפיו.
23
 1 כל הנאספים קמו והוליכוהו אל פילטוס. 2 שם החלו להאשים אותו באמרם: את זה מצאנו מדיח את עמנו, אוסר לתת מס לקיסר, ואומר על עצמו שהוא משיח, כלומר מלך.
3 שאל אותו פילטוס: אתה מלך היהודים?
השיב לו ישוע: אתה אומר.
4 אמר פילטוס אל ראשי הכהנים ואל המון העם: אינני מוצא שום אשמה באיש הזה.
5 אך הם טענו ביתר שאת: הוא מסית את העם בלמדו בכל יהודה, החל מן הגליל ועד כאן.
6 כאשר שמע זאת פילטוס חקר אם האיש גלילי. 7 משנוכח כי מתחום שלטונו של הורדוס הוא, שלח אותו אל הורדוס, שהיה גם הוא בירושלים באותם ימים. 8 הורדוס שמח מאד כראותו את ישוע, שכן מימים רבים השתוקק לראות אותו מפני ששמע על אודותיו וקוה לראות נס נעשה על ידיו. 9 הוא שאל אותו על דברים רבים, אך ישוע לא השיב לו דבר. 10 עמדו ראשי הכהנים והסופרים והאשימוהו נמרצות. 11 התחילו הורדוס וחיליו לבזותו והתלו בו. הם הלבישוהו גלימה מבהיקה ושלחוהו אל פילטוס. 12 אותו יום נעשו פילטוס והורדוס ידידים זה לזה, כי קדם לכן שררה איבה ביניהם. 13 פילטוס קרא אליו את ראשי הכהנים והשרים והעם, 14 ואמר להם: הבאתם אלי את האיש הזה כמדיח את העם, והנה אני חקרתי אותו לעיניכם ולא מצאתי באיש הזה כל אשמה מן הדברים שאתם מאשימים אותו. 15 גם הורדוס לא מצא כלום, שהרי שלח אותו בחזרה אלינו. ראו, האיש אף לא עשה דבר אחד המחיב מות. 16 לכן אעניש אותו במלקות ואשחרר אותו. 18 אלא שכלם יחדיו צעקו: קח אותו ושחרר לנו את בר אבא! - 19 איש שהשלך לבית כלא בגלל איזה מרד שהיה בעיר ובגלל רצח.
20 פילטוס הוסיף לדבר אליהם, כי רצה לשחרר את ישוע. 21 אך הם צעקו: צלב, צלב אותו!
22 אמר להם פעם שלישית: אבל מה רעה עשה זה? לא מצאתי בו כל אשמה מחיבת מות. על כן אעניש אותו במלקות ואשחרר אותו. 23 אך הם הגבירו לחצם ובקול גדול דרשו שיצלב. ואכן הכריעו קולותיהם את הכף. 24 פילטוס פסק שתתמלא דרישתם 25 ושחרר את האיש אשר בקשו, זה שהשלך לבית כלא בגלל מרד ורצח, ואת ישוע הפקיד לרצונם. 26 כאשר הוליכוהו משם עצרו איש אחד שבא מן השדה, את שמעון מקירניה, ושמו עליו את הצלב כדי שישא אותו אחרי ישוע. 27 אחריו הלכו המון רב מן העם, וגם נשים שספדו וקוננו עליו. 28 פנה אליהן ישוע ואמר: בנות ירושלים, אל תבכינה עלי, אלא על עצמכן בכינה ועל ילדיכן, 29 כי הנה ימים באים ויאמרו, אשרי העקרות, אשרי כל בטן שלא ילדה ואשרי השדים שלא היניקו. 30 אז יאמרו אל ההרים, נפלו עלינו, ואל הגבעות, כסונו; 31 שהרי אם ככה עושים בעץ הלח, מה יקרה ליבש?
32 גם שנים אחרים, פושעים, הובלו כדי שיומתו אתו. 33 כשבאו אל המקום הנקרא גלגתא צלבו אותו שם עם הפושעים, אחד מימינו ואחד משמאלו. 34 אמר ישוע: אבי, סלח להם, כי אינם יודעים מה שהם עושים. והם חלקו את בגדיו לאחר שהפילו גורלות.
35 אותה שעה עמד העם והתבונן, והמנהיגים גם הם לעגו לו באמרם: אחרים הוא הושיע; שיושיע את עצמו אם הוא המשיח בחיר האלהים! 36 גם אנשי הצבא התלו בו. הם התקרבו והגישו לו חמץ, 37 ואמרו: אם אתה מלך היהודים, הושע את עצמך! 38 וגם כתבת היתה מעליו: זהו מלך היהודים.
39 אחד הפושעים המוקעים הטיח כלפיו: הלא אתה המשיח! הצל את עצמך ואותנו! 40 השיב השני כשהוא גוער בו: אינך ירא מאלהים? הרי אתה נתון באותו גזר דין! 41 אנחנו לפי הצדק, כי אנו מקבלים גמול ראוי על מה שעשינו, אבל האיש הזה לא עשה שום רע. 42 ועוד אמר: ישוע, אנא זכר אותי כאשר תכנס למלכותך. 43 השיב לו ישוע: אמן. אומר אני לך, היום תהיה אתה אתי בגן עדן. 44 בערך בשעה שתים עשרה בצהרים השתרר חשך על כל הארץ עד השעה שלוש. 45 השמש חשכה ופרכת ההיכל נקרעה לשנים. 46 וישוע קרא בקול גדול: אבי, בידך אפקיד רוחי, ונפח את רוחו. 47 כשראה שר המאה את המתרחש נתן כבוד לאלהים באמרו: באמת, האיש הזה היה צדיק! 48 כל ההמון אשר נקהלו אל המראה הזה, כראותם את המתרחש הכו על חזותיהם. הם חזרו לבתיהם, 49 אך כל מכריו, גם הנשים אשר הלכו אתו מן הגליל, עמדו מרחוק וראו את הנעשה.
50 ואיש אחד, יוסף שמו, שהיה חבר הסנהדרין ותושב העיר היהודית רמתים, איש טוב וצדיק ומחכה למלכות אלהים, 51 לא הסכים לתכניתם ולפעלם. 52 הוא בא אל פילטוס ובקש ממנו את גופת ישוע. 53 אחרי שהורידה עטף אותה בסדין והניחה בקבר חצוב בסלע, שעד אז לא הנח בו איש. 54 אותו יום היה ערב שבת והשבת קרבה. 55 הנשים שבאו עם ישוע מן הגליל הלכו אחרי יוסף. הן ראו את הקבר וראו כיצד הנחה גופתו. 56 אחרי שחזרו הכינו בשמים ומרקחות ובשבת שבתו על פי המצוה.
24
 1 בראשון בשבוע, לפני עלות השחר, נשאו את הבשמים אשר הכינו ובאו אל הקבר. 2 הן ראו שהאבן כבר נגלה מן הקבר 3 ונכנסו לתוכו, אך לא מצאו את גופת האדון ישוע. 4 עודן נבוכות על הדבר הזה והנה שני אנשים בבגדים מבריקים נצבו על ידן. 5 הן נתמלאו פחד והרכינו פניהן ארצה. למה אתן מחפשות את החי בין המתים? שאלו השנים. 6 הוא איננו פה, הוא קם לתחיה. זכרנה מה שאמר לכן עוד בהיותו בגליל. 7 הוא אמר כי בן האדם צריך להמסר לידי אנשים חוטאים ולהצלב, וביום השלישי לקום. 8 ואמנם הן נזכרו בדבריו. 9 לאחר מכן חזרו מן הקבר וספרו את כל הדברים האלה לאחד עשר ולכל השאר. 10 הנשים שספרו זאת לשליחים היו מרים המגדלית, יוחנה, מרים אם יעקב, ואחרות שהיו אתן, 11 אלא שדבריהן נראו בעיניהם כדברי הבל ולא האמינו להן. 12 אולם כיפא קם ורץ אל הקבר. כשהתכופף ראה את התכריכים לבדם, וחזר הביתה תמה על מה שקרה. 13 אותו יום היו שנים מהם הולכים אל הכפר הנקרא עמאוס, שמרחקו מירושלים כאחד עשר קילומטר, 14 ומשוחחים ביניהם על כל מה שקרה. 15 והנה בשעה ששוחחו והתוכחו התקרב ישוע עצמו והלך עמהם, 16 אלא שעיניהם היו אחוזות ולא הכירוהו. 17 אמר להם: מה הדברים האלה שאתם מתדינים בהם בדרך? השנים נעצרו ועצב נסוך על פניהם. 18 אחד מהם, קליופס שמו, השיב ואמר אליו: האם אתה רק אורח בירושלים ואינך יודע מה נעשה בתוכה בימים אלה? 19 שאל אותם: ומה הדבר? אמרו לו: מה שקרה לישוע מנצרת שהיה איש נביא, גבור במעש ובאמר לפני אלהים ולפני כל העם. 20 כהנינו הגדולים ומנהיגינו הסגירוהו למשפט מות וצלבו אותו, 21 ואנחנו קוינו כי הוא זה אשר עתיד לגאל את ישראל. אבל נוסף על כל זאת, כעת היום השלישי מאז קרו הדברים האלה. 22 ומה גם שכמה נשים מקרבנו הדהימו אותנו: בבקר השכם היו בקבר 23 ולא מצאו את גופתו, ובאו וספרו שאף ראו בחזיון מלאכים אשר אמרו כי הוא חי. 24 אחדים מאתנו הלכו אל הקבר ומצאוהו בדיוק כפי שהנשים ספרו, אך אותו לא ראו.
25 השיב ואמר להם: הוי חסרי דעת וכבדי לב מהאמין בכל אשר דברו הנביאים! 26 הרי על המשיח היה לסבל את כל זאת ולהכנס אל תפארת כבודו! 27 הוא החל ממשה ומכל הנביאים ובאר להם את הדברים המכונים אליו בכל הכתובים.
28 כאשר התקרבו אל הכפר שהיה מגמת פניהם הוא העמיד פנים כהולך לו לדרכו. 29 אך הם הפצירו בו באמרם: השאר אתנו, כי הערב קרב וכבר פנה היום. לפיכך נכנס ונשאר אתם. 30 כאשר הסב עמהם לקח את הלחם, ברך ובצע אותו ונתן להם. 31 אז נפקחו עיניהם והכירוהו, והוא נעלם מהם. 32 אמרו זה לזה: הרי לבנו היה בוער בקרבנו כשדבר אלינו בדרך ופתר לנו את הכתובים! 33 אותה שעה קמו וחזרו לירושלים. הם מצאו את האחד עשר מכנסים עם חבריהם, 34 והכל אומרים כי האדון אכן קם ונראה אל שמעון. 35 הם ספרו מה שקרה בדרך וכי הכירוהו כאשר בצע את הלחם. 36 עודם מדברים כזאת והוא עמד בתוכם. אמר להם: שלום לכם, 37 אך הם נבהלו ונתמלאו פחד, וחשבו כי רוח הם רואים. 38 אמר להם: מדוע נחרדתם ומדוע עולים ספקות בלבבכם? 39 ראו את ידי ואת רגלי - שאני הוא. מששוני וראו; הרי לרוח אין בשר ועצמות כמו שאתם רואים בי. 40 ובאמרו זאת הראה להם את ידיו ואת רגליו. 41 מאחר שעוד לא האמינו מרב שמחה והיו מלאי פליאה, אמר להם: האם יש לכם פה איזה אכל? 42 הם נתנו לו חתיכת דג צלוי, 43 והוא לקח ואכל לעיניהם.
44 הוסיף ואמר להם: אלה דברי אשר דברתי אליכם בעוד שהייתי עמכם: צריך שיתקים כל הכתוב עלי בתורת משה ובנביאים ובתהלים. 45 אז פתח את לבבם להבין את הכתובים 46 ואמר להם: כך כתוב, שהמשיח יסבל ויקום מן המתים ביום השלישי, 47 ובשמו תכרז תשובה וסליחת חטאים לכל הגוים החל מירושלים. 48 אתם עדים לדברים האלה. 49 הנני שולח לכם את אשר הבטיח אבי, ואתם שבו בעיר עד שתלבשו עז ממרום. 50 הוא הוציא אותם עד בית עניה, נשא את ידיו וברכם. 51 בשעה שברך אותם נפרד מהם ונשא השמימה. 52 הם השתחוו לו וחזרו לירושלים בשמחה גדולה, 53 והתמידו להיות במקדש כשהם מברכים את האלהים.
$:יוחנן
1
 1 בראשית היה הדבר, והדבר היה עם האלהים, ואלהים היה הדבר. 2 הוא היה בראשית עם האלהים. 3 הכל נהיה על ידיו, ומבלעדיו לא נהיה כל אשר נהיה. 4 בו היו חיים והחיים היו האור לבני האדם. 5 והאור מאיר בחשך והחשך לא השיגו.
6 איש היה שלוח מאת אלהים ושמו יוחנן. 7 הוא בא לעדות, להעיד על האור כדי שעל פיו יאמינו הכל. 8 הוא לא היה האור; הוא בא להעיד על האור. 9 האור האמתי, המאיר לכל אדם, בא אל העולם. 10 בעולם היה ועל ידיו נהיה העולם, והעולם לא הכירו. 11 הוא בא אל שלו ואלה אשר לו לא קבלו אותו. 12 אבל לאלה אשר קבלו אותו, המאמינים בשמו, נתן תקף להיות בנים לאלהים. 13 לא מדם ולא מחפץ הבשר נולדו, אף לא מחפץ גבר, כי אם מאלהים.
14 הדבר נהיה בשר ושכן בתוכנו; ואנחנו ראינו את כבודו, כבוד בן יחיד מלפני אביו, מלא חסד ואמת. 15 יוחנן העיד עליו וקרא באמרו: זה הוא שאמרתי עליו, הבא אחרי הוא כבר לפני, כי קדם לי היה. 16 הן ממלואו כלנו קבלנו, וחסד על חסד; 17 כי התורה נתנה על ידי משה, והחסד והאמת באו דרך ישוע המשיח. 18 את האלהים לא ראה איש מעולם; הבן היחיד, הנמצא בחיק האב, הוא אשר הודיעו. 19 זאת עדותו של יוחנן כאשר ראשי היהודים שלחו אליו כהנים ולויים מירושלים לשאל אותו מי אתה?. 20 הוא לא כחש אלא הודה ואמר: אינני המשיח.
21 שאלו אותו: אם כן, מי אתה? האם אתה אליהו?
השיב: לא.
האם אתה הנביא?
השיב להם: לא.
22 שאלו אותו: אז מי אתה? - כדי שנתן תשובה לשולחינו. מה אתה אומר על עצמך?
23 השיב ואמר: אני קול קורא במדבר פנו דרך יהוה, כמו שאמר ישעיהו הנביא.
24 השלוחים היו מן הפרושים 25 והם הוסיפו ושאלו אותו: אם כן מדוע אתה מטביל אם אינך המשיח ולא אליהו ולא הנביא?
26 השיב להם יוחנן ואמר: אני מטביל במים, אבל ביניכם עומד אחד שאינכם מכירים אותו. 27 הוא הבא אחרי ואני אינני ראוי להתיר את שרוך נעליו. 28 כל זה קרה בבית עניה מעבר לירדן, במקום שהיה יוחנן מטביל.
29 למחרת ראה יוחנן את ישוע בא לקראתו. אמר יוחנן: הנה שה האלהים הנושא חטאת העולם. 30 זה שאמרתי עליו, אחרי בא איש אשר הוא כבר לפני, כי קדם לי היה. 31 ואני לא הכרתיו, אבל למען יגלה לישראל באתי אני להטביל במים. 32 העיד יוחנן ואמר: ראיתי את הרוח יורדת משמים כיונה ונחה עליו. 33 אני לא הכרתיו, אלא שהשולח אותי להטביל במים הוא אמר אלי, זה שתראה את הרוח יורדת ונחה עליו, הוא המטביל ברוח הקדש. 34 ואני ראיתי והעדתי שזה הוא בן האלהים. 35 למחרת שוב עמד יוחנן ואתו שנים מתלמידיו. 36 כראותו את ישוע מתהלך אמר: הנה שה האלהים! 37 שמעו שני תלמידיו את דברו והלכו אחרי ישוע. 38 כאשר פנה ישוע וראה אותם הולכים אחריו, שאל אותם: מה אתם מחפשים?
אמרו לו: רבי, איפה אתה גר?
39 השיב להם: בואו ותראו.
הלכו וראו היכן הוא גר ושהו אתו באותו יום. השעה היתה ארבע אחרי הצהרים בערך.
40 אנדרי, אחיו של שמעון כיפא, היה אחד מן השנים אשר שמעו מפי יוחנן והלכו אחריו. 41 תחלה מצא את אחיו שמעון ואמר לו: מצאנו את המשיח. 42 הוא הביא אותו אל ישוע. הביט בו ישוע ואמר: אתה שמעון בן יוחנן, אתה תקרא כיפא (שמשמעו סלע). 43 למחרת רצה ישוע ללכת לגליל. הוא מצא את פיליפוס ואמר לו: לך אחרי! 44 פיליפוס היה מבית צידא, מעירם של אנדרי וכיפא. 45 פיליפוס פגש את נתנאל ואמר לו: מצאנו את זה שכתב עליו משה בתורה, וכן גם הנביאים, את ישוע בן יוסף מנצרת. 46 אמר לו נתנאל: מנצרת יכול לבוא משהו טוב?
אמר לו פיליפוס: בוא וראה.
47 כשראה ישוע את נתנאל בא לקראתו, אמר עליו: הנה באמת בן ישראל שאין בו מרמה.
48 שאל אותו נתנאל: מנין אתה מכיר אותי? ענה לו ישוע: לפני שקרא לך פיליפוס, כאשר היית תחת עץ התאנה, ראיתי אותך.
49 השיב לו נתנאל: רבי, אתה בן האלהים, אתה מלך ישראל!
50 אמר לו ישוע: מפני שאמרתי לך כי ראיתיך תחת עץ התאנה האמנת? גדולות מאלה תראה! 51 ועוד אמר לו: אמן אמן אני אומר לכם, אתם תראו את השמים פתוחים ומלאכי אלהים עולים ויורדים על בן האדם.
2
 1 ביום השלישי היתה חתנה בקנה אשר בגליל. אמו של ישוע היתה שם, 2 וגם ישוע ותלמידיו הזמנו לחתנה. 3 כשחסר להם יין אמרה אם ישוע אליו: אין להם יין.
4 אמר לה ישוע: מה לי ולך, אשה? עוד לא הגיעה שעתי.
5 אמרה אמו למשרתים: כל מה שיאמר לכם עשו.
6 ששה כדי אבן היו ערוכים שם, כמנהג היהודים לטהרתם, וכל אחד הכיל כשמונים עד מאה ועשרים ליטר. 7 אמר להם ישוע: מלאו את הכדים מים, והם מלאו אותם עד למעלה. 8 אמר להם: שאבו עכשו והביאו אל ראש המסבה. הם שאבו והביאו אליו. 9 טעם ראש המסבה את המים שנהפכו ליין ולא ידע מאין הוא, אלא שהמשרתים אשר שאבו את המים ידעו. קרא ראש המסבה את החתן 10 ואמר לו: כל אדם מגיש תחלה את היין הטוב וכאשר האנשים מבסמים יגיש את הטוב פחות, אבל אתה שמרת את היין הטוב עד עכשו.
11 זאת תחלת האותות של ישוע. הוא עשה זאת בקנה שבגליל. אז הראה את כבודו ותלמידיו האמינו בו. 12 אחרי כן ירד אל כפר נחום הוא ואמו עם אחיו ותלמידיו, ושם שהו ימים לא רבים. 13 עם התקרב הפסח, חג היהודים, עלה ישוע לירושלים 14 ומצא בבית המקדש מוכרי בקר וצאן ויונים ומחליפי כספים יושבים שם. 15 הוא הכין שוט מחבלים וגרש את כלם מבית המקדש יחד עם הצאן והבקר; כן גם פזר את מטבעות החלפנים והפך את השלחנות, 16 ולמוכרי היונים אמר:  קחו את אלה מכאן. אל תעשו את בית אבי לבית מסחר. 17 אז נזכרו תלמידיו בכתוב: קנאת ביתך אכלתני.
18 הגיבו ראשי היהודים ואמרו אליו: איזה אות אתה מראה לנו בעשותך את הדברים האלה?
19 השיב ישוע ואמר להם: הרסו את ההיכל הזה ובשלושה ימים אקים אותו.
20 הם אמרו: ארבעים ושש שנים נבנה ההיכל הזה ואתה בשלושה ימים תקים אותו?
21 אך הוא דבר על היכל גופו. 22 לכן, כאשר קם מן המתים, נזכרו תלמידיו כי אמר להם את זאת, והאמינו בכתוב ובדבר שאמר ישוע.
23 כשהיה בירושלים בחג הפסח, האמינו רבים בשמו כראותם את האותות שעשה, 24 אלא שישוע לא סמך עליהם, שכן הכיר את כלם 25 ולא היה צריך כלל שמישהו יעיד על האדם, כי ידע מה שבאדם.
3
 1 אחד הפרושים ממנהיגי היהודים, נקדימון שמו, 2 בא אל ישוע בלילה ואמר אליו: רבי, אנחנו יודעים כי מאת אלהים באת להיות מורה, שהרי אין איש יכול לעשות את האותות שאתה עושה אלא אם כן אלהים אתו.
3 השיב ישוע ואמר אליו: אמן אמן אני אומר לך, אם לא יולד אדם מלמעלה, לא יוכל לראות את מלכות האלהים.
4 שאל נקדימון: איך יכול אדם להולד בהיותו זקן? האם הוא יכול להכנס שנית לרחם אמו ולהולד?
5 השיב ישוע: אמן אמן אני אומר לך, אם לא יולד איש מן המים והרוח לא יוכל להכנס למלכות האלהים. 6 הנולד מן הבשר בשר הוא והנולד מן הרוח רוח הוא. 7 אל תתמה על שאומר אני לך כי עליכם להולד מלמעלה. 8 הרוח נושבת היכן שהיא רוצה ואת קולה אתה שומע, אך אינך יודע מאין היא באה ולאן היא הולכת. כך כל מי שנולד מן הרוח.
9 השיב נקדימון ואמר לו: כיצד יתכנו הדברים האלה?
10 ענה ישוע ואמר אליו: אתה מורה בישראל ואינך יודע את זאת? 11 אמן אמן אני אומר לך, את אשר אנו יודעים אנחנו מדברים ואת אשר ראינו על זה אנחנו מעידים, ואת עדותנו אינכם מקבלים. 12 אם באמרי לכם דברים מעניני הארץ אינכם מאמינים, איך תאמינו אם אמר לכם דברים מעניני השמים? 13 איש לא עלה השמימה מלבד זה שירד מן השמים - בן האדם. 14 וכמו שהגביה משה את הנחש במדבר, כך צריך שיורם בן האדם 15 למען יהיו חיי עולם לכל המאמין בו; 16 כי כה אהב אלהים את העולם עד כי נתן את בנו יחידו למען לא יאבד כל המאמין בו, אלא ינחל חיי עולם. 17 הן האלהים לא שלח את בנו אל העולם לשפט את העולם, אלא כדי שיושע העולם על ידיו. 18 המאמין בו איננו נדון. מי שאיננו מאמין כבר נדון, מפני שלא האמין בשם בן האלהים היחיד. 19 וזהו הדין: האור בא אל העולם ובני האדם אהבו את החשך יותר מן האור, כי רעים היו מעשיהם. 20 כל עושה עולה שונא את האור ואינו בא אל האור פן יוכחו מעשיו. 21 אולם עושה האמת בא אל האור למען יגלו מעשיו כי נעשו באלהים. 22 אחרי הדברים האלה בא ישוע עם תלמידיו לארץ יהודה ושם שהה עמהם והטביל. 23 גם יוחנן היה מטביל בעינון על יד שלם, שכן מים רבים היו שם והאנשים באו ונטבלו; 24 זאת עוד לפני שהשלך יוחנן לכלא.
25 וכוח החל בין תלמידי יוחנן לבין פרוש אחד בנוגע לטהרה. 26 באו אל יוחנן ואמרו לו: רבי, האיש אשר היה אתך בעבר הירדן ואשר העדת עליו, הנהו מטביל והכל באים אליו.
27 השיב יוחנן ואמר: אין איש יכול לקחת דבר אלא אם כן נתן לו מן השמים. 28 אתם עצמכם עדים לי שאמרתי, אינני המשיח, אלא שלוח אני לפניו. 29 זה אשר לו הכלה הוא החתן, אבל ידיד החתן העומד ושומע אותו שמוח ישמח לקול החתן. זאת שמחתי וכעת היא שלמה. 30 מן ההכרח שהוא ילך ויגדל ואני אקטן.
31 הבא מלמעלה הוא מעל הכל. זה שמן הארץ מן הארץ הוא ומעניני הארץ ידבר. הבא מן השמים הוא מעל הכל. 32 את מה שראה ושמע הוא מעיד, ואין מקבלים את עדותו. 33 המקבל את עדותו חתם שהאלהים אמת, 34 כי מי ששלחו האלהים מדבר את דברי אלהים, והרי לא במדה הוא נותן את הרוח. 35 האב אוהב את בנו ואת הכל נתן בידו. 36 המאמין בבן יש לו חיי עולם, אך המסרב להאמין בבן לא יראה חיים, אלא חרון אלהים חל עליו.
4
 1 כשנודע לאדון כי שמעו הפרושים שישוע מרבה יותר מיוחנן לעשות תלמידים ולהטבילם 2  אם כי ישוע עצמו לא הטביל, אלא תלמידיו   3 עזב את יהודה ויצא לשוב לגליל. 4 כיון שהיה צריך לעבר דרך שומרון, 5 הוא בא לעיר בשומרון, שכם שמה, על יד חלקת השדה שנתן יעקב ליוסף בנו, 6 ושם היתה באר יעקב. ישוע, שהיה עיף ממסעו, ישב לו ליד הבאר. השעה היתה השעה הששית בערך. 7 והנה באה אשה משומרון לשאב מים. אמר לה ישוע: תני לי לשתות, 8 שכן תלמידיו הלכו העירה לקנות אכל.
9 אמרה לו האשה השומרונית: איך אתה, שיהודי אתה, מבקש ממני לשתות ואני אשה שומרונית?  כי היהודים אינם מתערבים עם שומרונים.
10 השיב ישוע ואמר לה: לו ידעת את מתנת האלהים ומי הוא האומר לך תני לי לשתות, היית את מבקשת ממנו והוא היה נותן לך מים חיים.
11 אמרה לו האשה: אדוני, אפלו דלי אין לך והבאר עמקה, אם כן מאין לך מים חיים? 12 האם גדול אתה מיעקב אבינו שנתן לנו את הבאר ושתה ממנה הוא ובניו ומקנהו?
13 ענה ישוע ואמר לה: כל השותה מן המים האלה יצמא שוב, 14 אבל השותה מן המים אשר אני אתן לו לא יצמא לעולם; המים שאתן לו יהיו בו למקור מים נובעים לחיי עולם.
15 אמרה לו האשה: אדוני, תן לי את המים ההם כדי שלא אצמא ולא אבוא הנה לשאב.
16 אמר לה: לכי וקראי לבעלך ובואי לכאן.
17 השיבה האשה: אין לי בעל.
אמר לה ישוע: צדקת באמרך אין לי בעל, 18 כי חמשה בעלים היו לך וזה שיש לך כעת איננו בעלך. בזה אמת דברת.
19 אמרה לו האשה: אדוני, אני רואה שאתה נביא.
20 אבותינו השתחוו בהר הזה, ואתם אומרים כי בירושלים המקום שצריך להשתחוות שם.
21 אמר לה ישוע: האמיני לי, אשה, כי תבוא שעה שלא בהר הזה ולא בירושלים תשתחוו לאב. 22 אתם משתחוים למה שאינכם מכירים, אנחנו משתחוים למה שאנו מכירים, שהרי הישועה מאת היהודים היא. 23 אולם תבוא שעה, ועתה היא, שעובדי האל האמתיים ישתחוו לאב ברוח ובאמת, כי עובדי אל כאלה מחפש לו האב. 24 האלהים הוא רוח והעובדים אותו צריכים לעבדו ברוח ובאמת.
25 אמרה לו האשה: אני יודעת שיבוא משיח. כשהוא יבוא, הוא יגיד לנו את הכל.
26 אמר לה ישוע: אני המדבר אליך, אני הוא.
27 באותו רגע באו תלמידיו ותמהו על שהוא מדבר עם אשה, אך איש לא אמר: מה אתה מבקש? או למה אתה מדבר אתה?
28 עזבה האשה את כדה, הלכה העירה ואמרה לאנשים: 29 בואו וראו איש שאמר לי כל מה שעשיתי; האם לא זהו המשיח?
30 הם יצאו מהעיר ובאו אליו. 31 בינתים בקשו ממנו תלמידיו שיאכל. אמרו: רבי, אכל. 32 אמר להם: יש לי אכל לאכל שאינכם יודעים.
33 אמרו התלמידים זה אל זה: האם מישהו הביא לו לאכל?
34 אמר להם ישוע: מאכלי הוא לעשות את רצון שולחי ולהשלים את פעלו. 35 הלא אתם אומרים שעוד ארבעה חדשים והקציר בא. הנה, אומר אני לכם, שאו עיניכם וראו את השדות, כי לבנים הם ובשלים לקציר. 36 הקוצר מקבל כבר שכר ואוסף פרי לחיי עולם, כדי שישמחו יחדיו הזורע והקוצר. 37 בזה מתאמתת האמרה - זה זורע וזה קוצר. 38 אני שלחתי אתכם לקצר את אשר לא עמלתם בו; אחרים עמלו ואתם הגעתם אל פרי עמלם.
39 שומרונים רבים מן העיר ההיא האמינו בו על סמך הדבר שהעידה האשה, הוא אמר לי כל מה שעשיתי. 40 כשבאו השומרונים בקשו ממנו לשהות אתם והוא שהה שם יומים. 41 רבים יותר האמינו בגלל דברו, 42 ואל האשה אמרו: לא עוד בגלל דברך אנחנו מאמינים, כי בעצמנו שמענו ויודעים אנו שזהו באמת מושיע העולם. 43 לאחר שני הימים יצא משם אל הגליל. 44 אמנם הוא עצמו העיד כי אין כבוד לנביא בעירו. 45 ברם כאשר בא לגליל קבלוהו אנשי הגליל, שכן ראו את כל אשר עשה בירושלים בימי החג, כי גם הם עלו לחג את החג. 46 הוא בא שוב אל קנה שבגליל, אשר שם הפך את המים ליין. ואחד מאנשי המלך, שבנו היה חולה בכפר נחום, 47 שמע כי ישוע בא מיהודה לגליל. הלך אליו ובקש ממנו שירד וירפא את בנו, כי נטה למות.
48 אמר לו ישוע: אם אינכם רואים אותות ומופתים, בשום פנים לא תאמינו.
49 אמר אליו האיש: אדוני, רד נא בטרם ימות בני.
50 השיב לו ישוע: לך, בנך חי.
האמין האיש לדבר שאמר לו ישוע והלך. 51 כאשר ירד באו עבדיו לקראתו ואמרו לו שבנו חי. 52 שאל אותם באיזו שעה הוטב לו, ואמרו לו: אתמול בשעה אחת אחרי הצהרים הרפה ממנו החם. 53 אז נוכח האב כי זה היה באותה שעה שאמר לו ישוע בנך חי, והאמין הוא וכל ביתו. 54 זאת הפעם השניה שישוע עשה אות עם בואו מיהודה לגליל.
5
 1 אחרי כן היה חג ליהודים וישוע עלה לירושלים. 2 בירושלים, על יד שער הצאן היתה ברכה, שנקראה בית חסדא, וסביבה חמש אכסדראות בעלות עמודים. 3 באכסדראות האלה שכבו הרבה חולים ועורים ופסחים ויבשי אברים. 5 היה שם איש אחד והוא בחליו שלושים ושמונה שנים. 6 ישוע ראה אותו שוכב וידע כי זמן רב הוא חולה. שאל אותו: אתה רוצה להיות בריא?
7 השיב לו החולה: אדוני, אין אתי איש שיטיל אותי לברכה בעת תנועת המים. עד שאני בא, אחר יורד לפני.
8 אמר לו ישוע: קום, קח את משכבך והתהלך. 9 מיד נרפא, לקח את משכבו והתהלך. אותו יום היה יום שבת.
10 אמרו ראשי היהודים לאיש שנרפא: שבת היום; אסור לך לשאת את משכבך.
11 השיב להם: זה שרפא אותי, הוא אמר לי, קח את משכבך והתהלך.
12 שאלו אותו: מיהו האיש שאמר לך קח והתהלך? 13 אלא שהנרפא לא ידע מיהו, כי ישוע חמק בהיות המון רב במקום.
14 לאחר מכן פגש אותו ישוע בבית המקדש ואמר לו: הנה נרפאת. אל תוסיף לחטא פן תאנה לך רעה גדולה מזאת.
15 הלך האיש וספר לראשי היהודים כי ישוע הוא שרפא אותו. 16 לכן הם רדפו את ישוע, כי עשה זאת בשבת. 17 השיב להם ישוע: אבי פועל עד עתה וגם אני פועל. 18 משום כך עוד יותר השתדלו להרג אותו, כי לא רק שהפר את השבת אלא גם אמר שהאלהים הוא אביו ועשה עצמו שוה לאלהים. 19 ענה ישוע ואמר להם: אמן אמן אני אומר לכם, הבן איננו יכול לעשות דבר מלבו זולתי מה שהוא רואה את האב עושה. כל מה שעושה האב  זאת גם הבן עושה כמוהו, 20 כי האב אוהב את הבן ומראה לו את כל אשר הוא עושה. ומעשים גדולים מאלה יראה לו, עד כי תתפלאו; 21 כי כשם שהאב מעיר ומחיה את המתים, כן גם הבן מחיה את מי שהוא רוצה. 22 האב איננו שופט איש, אלא נתן את כל המשפט ביד הבן 23 כדי שהכל יכבדו את הבן כמו שמכבדים את האב. מי שאינו מכבד את הבן, אינו מכבד את האב אשר שלח אותו. 24 אמן אמן אני אומר לכם, השומע את דברי ומאמין לשולחי יש לו חיי עולם ואינו בא במשפט כי אם עבר ממות לחיים. 25 אמן אמן אני אומר לכם, תבוא שעה, וכעת היא, שהמתים ישמעו את קול בן האלהים והשומעים יחיו, 26 כי כשם שלאב יש חיים בעצמו, כך גם נתן לבן שיהיו לו חיים בעצמו. 27 גם סמכות נתן לו לעשות משפט, כי בן האדם הוא. 28 אל תתמהו על זאת, כי תבוא שעה שכל שוכני קבר ישמעו את קולו, 29 ויצאו עושי הטוב לתקומה של חיים ועושי הרע לתקומה של משפט. 30 אין אני יכול לעשות דבר מלבי. לפי מה שאני שומע אני שופט. ומשפטי צודק, מפני שאינני מבקש את רצוני אלא את רצון שולחי. 31 אם אנכי מעיד על עצמי, עדותי איננה אמת. 32 יש אחר המעיד עלי, ויודע אני כי עדות אמת הוא מעיד עלי. 33 אתם שלחתם אל יוחנן והוא העיד על האמת, 34 אך אני לא מאדם מקבל את העדות. אולם אומר אני את הדברים האלה כדי שאתם תושעו. 35 הוא היה הנר הדולק ומאיר ואתם חפצתם לשמח לשעה באורו, 36 אך אני יש לי עדות גדולה מעדות יוחנן, שכן המעשים שנתן לי האב להשלימם - אותם המעשים אשר אני עושה - מעידים עלי שהאב שלחני. 37 והאב אשר שלחני הוא העיד עלי. את קולו מעולם לא שמעתם ואת מראהו לא ראיתם. 38 דברו אינו שוכן בכם, כי אין אתם מאמינים לזה אשר האב שלחו. 39 אתם חוקרים את הכתובים, כי חושבים אתם שיש לכם חיי עולם בהם; והם המעידים עלי. 40 ואלו אתם אינכם רוצים לבוא אלי כדי שיהיו לכם חיים.
41 אין אני לוקח לי כבוד מבני אדם. 42 ואולם אני מכיר אתכם: אין לכם אהבת אלהים בקרבכם. 43 אני באתי בשם אבי ולא קבלתם אותי; אם יבוא אחר בשם עצמו אותו תקבלו. 44 כיצד תוכלו להאמין בשעה שאתם מקבלים כבוד איש מרעהו ואת הכבוד מאלהים האחד אינכם מבקשים? 45 אל תחשבו שאני אטען עליכם לפני אבי. משה אשר שמתם בו בטחונכם הוא הטוען עליכם. 46 אלו האמנתם למשה, הייתם מאמינים לי, כי עלי כתב. 47 אבל אם לכתביו אינכם מאמינים, איך תאמינו לדברי?
6
 1 אחרי הדברים האלה עבר ישוע לצד השני של ים כנרת. 2 המון עם רב באו אחריו, כי ראו את הנסים שעשה בחולים. 3 הוא עלה על ההר וישב שם עם תלמידיו. 4 היה זה סמוך לפסח, חג היהודים. 5 כשנשא ישוע את עיניו וראה עם רב באים אליו, אמר לפיליפוס: איפה נקנה לחם כדי שיאכלו אלה? 6 וזאת אמר כשהוא מנסה אותו, שהרי ידע מה התכון לעשות.
7 השיב לו פיליפוס: כדי שכל אחד יקבל קצת לא יספיקו להם ככרות לחם במאתים דינר.
8 אחד מתלמידיו, והוא אנדרי אחיו של שמעון כיפא, אמר לו: 9 יש פה נער ולו חמש ככרות לחם שעורים ושני דגים, אך מה אלה בשביל עם רב כזה?
10 אמר ישוע: הושיבו את האנשים!
הרבה עשב היה באותו מקום והאנשים ישבו. מספרם היה כחמשת אלפים. 11 לקח ישוע את ככרות הלחם, ברך וחלק להם כאות נפשם, וכן גם עשה בדגים. 12 כאשר שבעו אמר לתלמידיו: אספו את מה שנותר כדי שלא יאבד מאומה. 13 והם אספו, ומלאו שנים עשר סלים בשירי חמש ככרות לחם השעורים שהותירו האוכלים. 14 ראו האנשים את האות שעשה ואמרו: זהו באמת הנביא שבא אל העולם. 15 כשהבחין ישוע שהם עומדים לבוא ולתפס אותו כדי להמליכו, יצא שוב אל ההר הוא לבדו. 16 לעת ערב ירדו תלמידיו אל הים 17 ונכנסו לסירה כדי לעבר את הים אל כפר נחום. החשך כבר ירד וישוע עוד לא בא אליהם. 18 אותה שעה נשבה רוח חזקה והים החל לסער. 19 לאחר שחתרו כחמשה קילומטרים, ראו את ישוע הולך על הים ומתקרב אל הסירה. פחד נפל עליהם, 20 אך הוא אמר להם: אני הוא, אל תפחדו. 21 אז חפצו לקבל אותו לסירה ולפתע היתה הסירה בחוף אשר הפליגו אליו. 22 למחרת ראה ההמון אשר עמד מעבר לים כי קדם לכן לא היתה שם אלא סירה אחת, וכי ישוע לא נכנס לסירה עם תלמידיו אלא שתלמידיו נסעו לבדם. 23 סירות אחרות באו מטבריה אל קרבת המקום שאכלו שם את הלחם לאחר שברך עליו האדון. 24 כראות המון העם שישוע איננו שם וגם לא תלמידיו, נכנסו לסירות ובאו לכפר נחום לחפש את ישוע. 25 כאשר מצאו אותו מעבר לים, שאלו אותו: רבי, מתי באת לכאן?
26 ענה להם ישוע ואמר: אמן אמן אני אומר לכם, אתם מחפשים אותי, לא משום שראיתם אותות, אלא משום שאכלתם מככרות הלחם ושבעתם. 27 אל תעמלו בעד האכל הכלה ואובד, אלא בעד האכל הקים לחיי עולם, אשר בן האדם יתנהו לכם, כי אותו חתם האלהים האב בחותמו.
28 שאלו אותו: מה עלינו לעשות כדי שנפעל את פעלי אלהים?
29 השיב ישוע ואמר להם: זהו פעל האלהים  שתאמינו בזה אשר הוא שלח.
30 אמרו לו: אם כן, מה האות שאתה עושה למען נראה ונאמין בך? מה אתה פועל? 31 אבותינו אכלו את המן במדבר, כמו שכתוב: לחם מן השמים נתן למו לאכל.
32 השיב להם ישוע: אמן אמן אני אומר לכם, לא משה נתן לכם את הלחם מן השמים אלא אבי נותן לכם את הלחם האמתי מן השמים, 33 כי לחם האלהים הוא היורד מן השמים ונותן חיים לעולם.
34 אמרו אליו: אדון, תן נא לנו תמיד את הלחם הזה.
35 אמר להם ישוע: אני הוא לחם החיים. כל הבא אלי לא ירעב, והמאמין בי לא יצמא עוד. 36 אבל אמרתי לכם כי ראיתם אותי ובכל זאת אינכם מאמינים. 37 כל מי שהאב נותן אותו לי יבוא אלי, ואת הבא אלי לא אשליך החוצה, 38 כי ירדתי מן השמים לא לעשות את רצוני שלי אלא את רצון שולחי. 39 וזה רצון שולחי: שלא יאבד לי איש מכל אשר נתן לי, אלא שאקים אותו ביום האחרון. 40 הן זהו רצון אבי: שכל הרואה את הבן ומאמין בו יהיו לו חיי עולם ואני אקים אותו ביום האחרון.
41 היו שרטנו עליו משום שאמר אני הלחם היורד מן השמים, 42 ואמרו: הלא זהו ישוע בן יוסף אשר אנחנו מכירים את אביו ואת אמו! איך כעת הוא אומר מן השמים ירדתי?
43 השיב ישוע ואמר להם: אל תרטנו ביניכם. 44 אין איש יכול לבוא אלי אלא אם כן ימשך אותו האב אשר שלחני, ואני אקים אותו ביום האחרון. 45 הן כתוב בנביאים, וכל בניך למודי יהוה. כל השומע מן האב ולומד יבוא אלי. 46 לא שאיזה איש ראה את האב, כי אם זה שהוא מאת האלהים הוא ראה את האב. 47 אמן אמן אני אומר לכם, המאמין יש לו חיי עולם. 48 אני הוא לחם החיים. 49 אבותיכם אכלו את המן במדבר ומתו. 50 זה הוא הלחם היורד מן השמים כדי שיאכלו ממנו ולא ימותו. 51 אני הלחם החי היורד מן השמים. אם יאכל איש מן הלחם הזה יחיה לעולם. והלחם אשר אתן הריהו בשרי בעד חייו של העולם.
52 התוכחו השומעים זה עם זה ואמרו: איך יכול זה לתת לנו את בשרו לאכל?
53 אמר להם ישוע: אמן אמן אני אומר לכם, אם לא תאכלו את בשר בן האדם ולא תשתו את דמו, אין לכם חיים בקרבכם. 54 האוכל את בשרי ושותה את דמי יש לו חיי עולם ואני אקים אותו ביום האחרון, 55 כי בשרי הוא מאכל אמתי ודמי הוא משקה אמתי. 56 האוכל את בשרי ושותה את דמי שוכן בי ואני בו. 57 כמו שהאב החי שלח אותי ואני חי בגלל האב, גם האוכל אותי אף הוא יחיה בגללי. 58 זהו הלחם אשר ירד מן השמים: לא כמו שאכלו האבות ומתו. האוכל את הלחם הזה יחיה לעולם.
59 את הדברים האלה אמר בבית הכנסת כאשר למד בכפר נחום. 60 רבים מתלמידיו ששמעו זאת אמרו: קשה הדבר הזה; מי יכול לשמע אותו?
61 ישוע ידע בלבו שתלמידיו רוטנים על זאת ולפיכך אמר להם: האם זה מכשיל אתכם? 62 ומה אם תראו את בן האדם עולה אל אשר היה שם בראשונה? 63 הרוח היא המחיה; הבשר אינו מועיל כלום. הדברים שדברתי אליכם רוח הם וחיים. 64 אך יש אנשים מכם שאינם מאמינים; שכן ישוע ידע מראש מי הם שאינם מאמינים ומי יסגיר אותו. 65 הוסיף ואמר: על כן אמרתי לכם שאין איש יכול לבוא אלי אלא אם כן נתן לו מאת האב.
66 בשל הדבר הזה נסוגו רבים מתלמידיו ולא הוסיפו להתהלך אתו. 67 אמר ישוע אל השנים עשר: שמא גם אתם רוצים ללכת?
68 השיב לו שמעון כיפא: אדוננו, אל מי נלך? דברי חיי עולם עמך. 69 ואנחנו האמנו וידענו שאתה קדוש האלהים.
70 אמר להם ישוע: הרי אני בחרתי אתכם, השנים עשר, ואחד מכם שטן. 71 ישוע דבר על יהודה בן שמעון איש קריות, כי הוא היה עתיד להסגיר אותו והוא אחד מן השנים עשר.
7
 1 אחרי כן התהלך ישוע בגליל; הוא לא רצה להתהלך ביהודה מפני שראשי היהודים שם בקשו להמית אותו. 2 כיון שסכות, חג היהודים, היה קרוב, 3 אמרו לו אחיו: צא מכאן ולך ליהודה כדי שיראו גם תלמידיך את המעשים שאתה עושה, 4 כי אין איש עושה דבר בסתר ועם זאת מבקש להיות ידוע ברבים. אם אתה עושה את המעשים האלה, גלה עצמך לעולם; 5 כי גם אחיו לא האמינו בו.
6 אמר להם ישוע: זמני טרם הגיע, אבל זמנכם תמיד בנמצא. 7 העולם איננו יכול לשנא אתכם, ואלו אותי הוא שונא, כי אני מעיד עליו שרעים מעשיו. 8 עלו אתם לחג. אני אינני עולה לחג הנוכחי, כי זמני עוד לא נשלם. 9 את זאת אמר להם ונשאר בגליל. 10 ברם אחרי שעלו אחיו לחג עלה גם הוא, לא בגלוי אלא כמו בחשאי. 11 לכן חפשוהו ראשי היהודים בחג ואמרו: איפה הוא? 12 התלחשות רבה היתה על אודותיו בקרב המון העם. אלה אמרו שהוא טוב, ואלה אמרו: לא; הוא מתעה את העם. 13 אך איש לא דבר עליו בגלוי, וזאת בשל הפחד מפני ראשי היהודים.
14 בחצי ימי החג עלה ישוע לבית המקדש ולמד. 15 תמהו היהודים ואמרו: היאך זה יודע ספר בלי שלמד?
16 השיב להם ישוע ואמר: תורתי אינה שלי כי אם של שולחי. 17 הרוצה לעשות את רצונו ידע אם תורתי מאלהים היא או אם מעצמי אני מדבר. 18 המדבר מתוך עצמו מבקש את כבוד עצמו, אבל המבקש את כבוד שולחו נאמן הוא ואין עולה בו. 19 הלא משה נתן לכם את התורה ואין איש מכם מקים את התורה. מדוע אתם מבקשים להרג אותי?
20 השיב ההמון: שד בך, מי מבקש להרג אותך?
21 ענה ישוע ואמר להם: מעשה אחד עשיתי וכלכם תמהים. 22 משה נתן לכם את המילה אלא שלא ממשה היא כי אם מן האבות - וגם בשבת אתם מקימים את המילה. 23 ובכן, אם נמול אדם בשבת כדי שלא תופר תורת משה, עלי כועסים אתם מפני שרפאתי כליל איש בשבת?! 24 אל תשפטו על פי מראה עינים; משפט צדק שפטו.
25 הגיבו ואמרו כמה אנשים מיושבי ירושלים: הלא זהו האיש שרוצים להרג אותו! 26 הנהו מדבר בגלוי והם אינם אומרים לו דבר. האמנם הכירו המנהיגים שהוא המשיח? 27 אלא שיודעים אנו מאין האיש הזה, אך כשיבוא המשיח לא ידע איש מאין הוא.
28 בלמדו בבית המקדש הכריז ישוע ואמר: אתם מכירים אותי וגם יודעים מאין אני. עם זאת לא מטעם עצמי באתי, אלא ששולחי הוא אמת ואותו אינכם מכירים. 29 אני מכיר אותו מפני שמאתו אני, והוא שלח אותי.
30 אז בקשו לתפס אותו, אך איש לא שלח בו יד, כי עוד לא הגיעה שעתו.
31 רבים מן העם האמינו בו ואמרו: כאשר יבוא המשיח, האם יעשה נסים יותר מאשר עשה זה?
32 כאשר שמעו הפרושים את העם מתלחשים עליו כך, שלחו ראשי הכהנים והפרושים משרתים לתפס אותו.
33 אמר ישוע: עוד זמן מעט אני אתכם והולך אני אל מי ששלחני. 34 תחפשוני ולא תמצאו; ובאשר אני אהיה, לשם אינכם יכולים לבוא.
35 אמרו השומעים איש אל רעהו: לאן הוא מתעתד ללכת שלא נמצא אותו? האם ילך אל התפוצות של היונים וילמד את היונים? 36 מה הדבר הזה שאמר, תחפשוני ולא תמצאו; ובאשר אני אהיה, לשם אינכם יכולים לבוא?
37 ביום האחרון, ביום הגדול של החג, עמד ישוע והכריז: מי שצמא יבוא נא אלי וישתה! 38 המאמין בי כדבר הכתוב, נהרות של מים חיים יזרמו מקרבו. 39 זאת אמר על הרוח שהיו עתידים לקבל המאמינים בו, שהרי עוד לא נשלחה רוח הקדש, כי ישוע טרם נתפאר בכבוד. 40 אנשים מהמון העם, ששמעו את הדברים האלה, אמרו: זהו באמת הנביא. 41 אחרים אמרו: זהו המשיח, ואחרים אמרו: מה - מהגליל יבוא המשיח? 42 הרי הכתוב אומר שמזרע דוד ומבית לחם עיר דוד יבוא המשיח. 43 משום כך נפלה מחלקת בין המון העם על אודותיו. 44 כמה מהם רצו לתפס אותו, אך איש לא שלח בו יד.
45 אחרי כן חזרו המשרתים אל ראשי הכהנים והפרושים ואלה שאלו אותם: מדוע לא הבאתם אותו?
46 השיבו המשרתים: מעולם לא דבר איש כמו שמדבר האיש הזה.
47 אמרו הפרושים: האם גם אתם התעיתם? 48 כלום האמין בו מישהו מהמנהיגים או מהפרושים? 49 אך ההמון הזה, שאינם יודעים את התורה, ארורים הם!
50 אמר להם נקדימון, אשר בא אליו קדם לכן, והוא אחד מהם: 51 האם תשפט תורתנו את האדם בלא שתשמע אותו תחלה ותדע מה שעשה?
52 ענו ואמרו לו: האם גם אתה מן הגליל? חקר וראה שלא יקום נביא מהגליל. 53 אחרי כן הלכו איש איש לביתו
8
 1 וישוע הלך אל הר הזיתים.
2 בבקר השכם חזר לבית המקדש וכל העם באו אליו. הוא ישב ולמד אותם. 3 אז הביאו הסופרים והפרושים אשה שנתפסה בנאוף, העמידו אותה באמצע 4 ואמרו לו: רבי, האשה הזאת נתפסה בנאוף, בשעת מעשה. 5 משה צונו בתורה לסקל נשים כאלה, ומה אתה אומר? 6 זאת אמרו כדי לנסות אותו, שיהיה להם במה להאשימו. אולם ישוע התכופף ובאצבעו כתב על הארץ. 7 כשהוסיפו לשאל אותו, זקף קומתו ואמר: מי מכם נקי מחטא, שיהא הוא ראשון להשליך עליה אבן! 8 ושוב התכופף וכתב על הארץ. 9 כשמעם זאת יצאו אחד אחד, החל מהזקנים. הוא נותר לבדו והאשה עודנה במקומה. 10 הזדקף ישוע ואמר לה: אשה, איפה הם? האם לא הרשיע אותך איש?
11 השיבה ואמרה: אף לא אחד, אדוני. אמר לה: גם אני אינני מרשיע אותך; לכי ואל תוסיפי לחטא עוד. 12 ישוע הוסיף לדבר אליהם ואמר: אני אור העולם. איש ההולך אחרי לא יתהלך בחשך, אלא אור החיים יהיה לו.
13 אמרו לו הפרושים: אתה מעיד על עצמך; עדותך איננה נאמנה.
14 השיב ישוע ואמר להם: גם אם אני מעיד על עצמי עדותי נאמנה, כי יודע אני מאין באתי ולאן אני הולך. אבל אתם אינכם יודעים מאין אני בא או לאן אני הולך. 15 אתם שופטים כדרך הבשר; אני אינני שופט איש. 16 וגם אם אני שופט, משפטי אמת, שכן אינני לבדי, אלא אני והאב אשר שלחני. 17 אף בתורתכם כתוב שעדות שני אנשים מהימנה היא. 18 אני הוא המעיד על עצמי וגם האב אשר שלחני מעיד עלי.
19 שאלו אותו: איפה אביך?
השיב ישוע: גם אותי גם את אבי אינכם מכירים. אלו הכרתם אותי, גם את אבי הייתם מכירים.
20 את הדברים האלה דבר בלשכת האוצר, כאשר למד בבית המקדש, ולא תפס אותו איש מפני שטרם הגיעה שעתו.
21 הוסיף ישוע ואמר להם: אני הולך ואתם תחפשו אותי, ברם בחטאתכם תמותו. אל אשר אני הולך אינכם יכולים לבוא.
22 הם אמרו: האם יהרג את עצמו, שהרי הוא אומר אל אשר אני הולך אינכם יכולים לבוא?
23 אמר להם: אתם מלמטה; אני מלמעלה. אתם מן העולם הזה; אני אינני מן העולם הזה. 24 לכן אמרתי לכם שתמותו בחטאיכם; שכן אם אינכם מאמינים כי אני הוא, מות תמותו בחטאיכם.
25 שאלו אותו: מי אתה?
השיב להם ישוע: מה שאני מדבר אליכם גם מראשית. 26 רבות יש לי לדבר עליכם ולשפט, אבל שולחי אמת ואני את אשר שמעתי ממנו, זאת אני מדבר אל העולם.
27 הם לא הבינו שדבר אליהם על האב. 28 אמר להם ישוע: כאשר תרימו את בן האדם אז תדעו כי אני הוא וכי אינני עושה דבר מתוך עצמי, אלא על פי מה שלמדני אבי - את זאת אני מדבר. 29 ושולחי הריהו אתי. הוא לא עזבני לבדי, כי את הטוב בעיניו אני עושה תמיד. 30 כשאמר את הדברים האלה האמינו בו רבים.
31 אמר ישוע אל הפרושים שהאמינו לו: אם תעמדו בדברי, תלמידי אתם באמת; 32 ותדעו את האמת והאמת תשחרר אתכם.
33 השיבו לו: זרע אברהם אנחנו ומעולם לא היינו משעבדים לאיש. מדוע אתה אומר בני חורין תהיו?
34 ענה להם ישוע: אמן אמן אני אומר לכם, כל עושה חטא עבד הוא לחטא. 35 ואין העבד שוכן בבית לעולם; הבן שוכן לעולם. 36 לכן אם הבן משחרר אתכם, באמת בני חורין תהיו. 37 אני יודע שזרע אברהם אתם. ואולם מבקשים אתם להרג אותי, כי אין לדברי מקום בקרבכם. 38 אני מדבר את אשר ראיתי אצל האב; אתם עושים מה ששמעתם אצל אביכם.
39 השיבו ואמרו לו: אברהם הוא אבינו.
אמר להם ישוע: אם בני אברהם אתם, עשו כמעשי אברהם; 40 אלא שכעת אתם רוצים להרג אותי, איש שדבר אליכם את האמת אשר שמעתי אצל האב. זאת לא עשה אברהם. 41 אתם עושים את מעשי אביכם. אמרו לו: לא ילדי זנונים אנחנו. יש לנו אב אחד - האלהים.
42 השיב להם ישוע: אלו אלהים היה אביכם, הייתם אוהבים אותי, שכן אני מאת האלהים יצאתי ובאתי. הן לא מעצמי באתי; הוא שלחני. 43 מדוע אינכם מבינים את דבורי? מפני שאינכם יכולים לשמע את דברי. 44 אתם מאביכם השטן ואת מאויי אביכם חפצים אתם לעשות. הוא רוצח היה מראשית ובאמת לא עמד, כי אין אמת בו. מדי דברו שקר, מתוך ישותו שלו ידבר, כי שקרן הוא ואבי השקר. 45 ואני, כי אומר אני את האמת, אין אתם מאמינים לי. 46 מי מכם על עוון יוכיחני? ואם דובר אמת אני, למה אין אתם מאמינים לי? 47 זה אשר מאת האלהים שומע את דברי אלהים. אתם אינכם שומעים, כי אינכם מאת האלהים. 48 השיבו ואמרו אליו: האם לא צדקנו באמרנו ששומרוני אתה ושד בך?
49 ענה ישוע: אני אין בי שד, אלא שמכבד אני את אבי ואתם בזים לי. 50 אני אינני מבקש את כבודי; יש אחד המבקש ושופט. 51 אמן אמן אני אומר לכם, אם ישמר איש את דברי לא יראה מות לעולם.
52 אמרו לו: כעת נוכחנו לדעת שיש בך שד. אברהם מת, וכן גם הנביאים, ואתה אומר אם ישמר איש את דברי לא יטעם מות לעולם. 53 האם אתה גדול מאברהם אבינו שמת? גם הנביאים מתו. מה אתה עושה את עצמך?
54 ענה ישוע: אם אני נותן כבוד לעצמי, כבודי אין בו כלום. אבי, אשר אתם אומרים עליו הוא אלהינו, הוא המכבד אותי. 55 ואתם אינכם מכירים אותו, אבל אני מכיר אותו. אם אמר שאינני מכיר אותו אהיה שקרן כמוכם. ברם אני מכיר אותו ושומר את דברו. 56 אברהם אביכם שש לראות את יומי, ואכן ראה ושמח.
57 אמרו לו: עדין אינך בן חמשים שנה ואת אברהם ראית?
58 השיב להם ישוע: אמן אמן אני אומר לכם, בטרם היות אברהם, אני הוא. 59 משום כך הרימו אבנים להשליך עליו, אלא שישוע הסתתר ויצא מבית המקדש.
9
 1 כאשר עבר בדרכו ראה איש עור מיום הולדו. 2 שאלו אותו תלמידיו: רבי, מי חטא שהוא נולד עור? הוא או הוריו?
3 ענה ישוע: לא הוא חטא ולא הוריו; אין זה אלא כדי שיגלו בו פעלי אלהים. 4 עלינו לפעל את פעלי שולחי כל עוד יום. יבוא לילה ואז לא יוכל איש לפעל. 5 בעודני בעולם אני אור העולם.
6 אחרי אמרו זאת ירק על האדמה ועשה טיט מן הרוק; מרח את הטיט על עיני העור 7 ואמר אליו: לך ורחץ בברכת השלוח שפרושו שלוח. הלך ורחץ, ובא כשהוא רואה.
8 אמרו השכנים ואותם האנשים שראוהו קדם לכן בהיותו קבצן: הלא זהו שישב וקבץ נדבות! 9 אלה אמרו: זה הוא, ואלה אמרו: לא, הוא רק דומה לו. הוא עצמו אמר: אני הוא. 10 לפיכך שאלו אותו: איך נפקחו עיניך?
11 השיב להם ואמר: איש אשר שמו ישוע עשה טיט, מרח על עיני ואמר לי, לך ורחץ בברכת השלוח. הלכתי ולאחר שרחצתי ראיתי.
12 שאלו אותו: איפה הוא?
השיב: אינני יודע.
13 הביאו אותו אל הפרושים, את האיש שהיה עור קדם לכן. 14 והיום שעשה ישוע את הטיט ופקח את עיניו היה יום שבת. 15 שאלוהו גם הפרושים איך נפקחו עיניו. אמר להם: טיט מרח על עיני ורחצתי, והריני רואה.
16 אמרו כמה מן הפרושים: האיש הזה איננו מאת אלהים, כי אינו שומר את השבת. אחרים אמרו: איך יכול איש חוטא לעשות אותות כאלה? מחלקת נפלה ביניהם. 17 על כן הוסיפו ושאלו את האיש שהיה עור: מה אתה אומר עליו על שפקח את עיניך? השיב ואמר: נביא הוא.
18 בכל זאת, ראשי היהודים לא האמינו שהיה עור ונפקחו עיניו. לבסוף קראו להוריו של הנרפא 19 ושאלו אותם: האם זהו בנכם שאתם אומרים כי נולד עור? אם כן, איך זה שהוא רואה עכשו?
20 השיבו הוריו ואמרו: אנחנו יודעים כי זה בננו וכי נולד עור, 21 אבל איננו יודעים איך זה שהוא רואה עכשו או מי פקח את עיניו; איננו יודעים. שאלו נא אותו! הוא מבגר וידבר בעד עצמו. 22 את זאת אמרו הוריו משום שפחדו מראשי היהודים, אשר כבר החליטו לנדות את כל מי שיודה כי הוא המשיח. 23 לכן אמרו הוריו: הוא מבגר; שאלו נא אותו.
24 קראו שנית את האיש שהיה עור ואמרו: תן כבוד לאלהים. אנחנו יודעים שהאיש הזה איש חוטא הוא.
25 השיב להם הנרפא: אם חוטא הוא אינני יודע. דבר אחד אני יודע: הייתי עור ועכשו אני רואה.
26 הוסיפו ושאלו אותו:  מה עשה לך? איך פקח את עיניך?
27 ענה להם: כבר אמרתי לכם ולא שמעתם. למה תרצו לשמע עוד פעם? גם אתם רוצים להיות תלמידיו?
28 חרפו אותו ואמרו: אתה תלמידו! אנחנו תלמידיו של משה! 29 אנחנו יודעים שאלהים דבר אל משה, אבל זה - אין אנו יודעים מאין הוא.
30 השיב האיש ואמר להם: אכן הפלא ופלא שאינכם יודעים מאין הוא, והרי הוא פקח את עיני! 31 אנחנו יודעים שאלהים אינו שומע לחוטאים, אבל לאדם ירא אלהים ועושה רצונו הוא שומע. 32 מעולם לא נשמע שמישהו פקח עיני עור מלדה. 33 לולא היה הוא מאת אלהים, לא היה יכול לעשות מאומה.
34 השיבו ואמרו לו: אתה בכלל בחטא נולדת ואתה מלמד אותנו?! ודחפוהו החוצה.
35 ישוע שמע כי דחפוהו החוצה, וכשפגש אותו שאל: האם אתה מאמין בבן האדם?
36 השיב האיש: ומי הוא, אדוני? - למען אאמין בו.
37 אמר לו ישוע: גם ראית אותו וגם המדבר אתך זה הוא!
38 ענה האיש: אני מאמין, אדוני, והשתחוה לו.
39 אמר ישוע:  אני באתי לעולם הזה לשם משפט, כדי שהלא רואים יראו, והרואים יהיו לעורים.
40 שמעו זאת כמה מן הפרושים שהיו אתו. שאלו אותו: האם גם אנו עורים?
41 אמר להם ישוע: אלו הייתם עורים לא היה בכם חטא. אבל כעת, באמרכם אנחנו רואים, עומדת חטאתכם.
10
 1 אמן אמן אני אומר לכם, מי שאינו נכנס אל מכלא הצאן דרך השער, אלא מטפס בדרך אחרת, גנב הוא ושודד. 2 הנכנס דרך השער הוא רועה הצאן. 3 לו יפתח שומר השער, והצאן שומעות בקולו. הוא קורא לצאנו בשם ומוציא אותן. 4 לאחר שהוציא את כל אשר לו הוא הולך לפניהן והצאן הולכות אחריו, כי מכירות הן את קולו. 5 אחרי זר לא תלכנה כי אם תברחנה ממנו, מפני שאינן מכירות את קולם של זרים. 6 את המשל הזה אמר להם ישוע, אך הם לא הבינו את פשר הדברים שדבר אליהם.
7 הוסיף ישוע ואמר: אמן אמן אני אומר לכם, אני הוא שער הצאן. 8 כל אשר באו לפני גנבים הם ושודדים, והצאן לא שמעו להם. 9 אני השער. איש אם יכנס דרכי - יושע; הוא יכנס ויצא וימצא מרעה. 10 אין הגנב בא אלא לגנב ולהרג ולהשמיד. אני באתי כדי שיהיו להם חיים ובשפע שיהיו להם. 11 אני הרועה הטוב. הרועה הטוב נותן את נפשו בעד הצאן. 12 השכיר, שאיננו רועה והצאן אינן צאנו, כראותו את הזאב בא, עוזב את הצאן ובורח והזאב חוטף ומפזר אותן, 13 שכן הבורח אינו אלא שכיר ואין הוא דואג לצאן. 14 אני הרועה הטוב. אני מכיר את שלי ושלי מכירים אותי, 15 כשם שהאב מכיר אותי ואני מכיר את האב; ואת נפשי נותן אני בעד הצאן. 16 גם צאן אחרות יש לי, אשר אינן מן המכלא הזה. עלי להנהיג גם אותן. הן את קולי תשמענה ויהיה עדר אחד ורועה אחד. 17 משום כך אוהב אותי האב: משום שאני נותן את נפשי ואקח אותה שוב. 18 איש לא נטל אותה ממני, אלא שאני נותן אותה מעצמי. יש לי סמכות לתת אותה ויש לי סמכות לקחת אותה שוב. את המצוה הזאת קבלתי מאת אבי.
19 שוב נפלה מחלקת בין השומעים בגלל דבריו אלה. 20 אמרו רבים מהם: שד בו; הוא משגע. למה אתם מקשיבים אליו? 21 אחרים אמרו: אלה אינן מלים של אחוז שד. האם יכול שד לפקח עיני עורים? 22 אותה עת חגגו בירושלים את חג החנכה. חרף היה. 23 כאשר התהלך ישוע בבית המקדש באולם שלמה, 24 הקיפוהו פרושים ואמרו לו: עד מתי תחזיק את נפשנו במתח? אם אתה המשיח, אמר לנו בברור.
25 השיב להם ישוע: אמרתי לכם ואינכם מאמינים. המעשים שאני עושה בשם אבי - אלה מעידים עלי, 26 אך אתם אינכם מאמינים משום שאינכם מצאני. 27 צאני שומעות את קולי ואני מכיר אותן; הן הולכות אחרי 28 ואני נותן להן חיי עולם; ולא תאבדנה לעולם, אף לא יחטף אותן איש מידי. 29 אבי שנתן אותן לי גדול מכל ואין איש יכול לחטף אותן מיד האב. 30 אני והאב אחד אנחנו.
31 שוב הרימו אבנים כדי לרגם אותו. 32 השיב להם ישוע: מעשים טובים רבים הראיתי לכם מאת האב; על איזה מעשה מהם תרגמוני?
33 ענו לו: לא על מעשה טוב נרגם אותך, אלא על חלול שם שמים ועל שבהיותך אדם אתה עושה את עצמך אלהים.
34 השיב להם ישוע: כלום לא כתוב בתורתכם, אני אמרתי אלהים אתם? 35 אם הוא אמר אלהים לאלה אשר דבר אלהים היה אליהם - ואת הכתוב אי אפשר להפר - 36 האם תאמרו אתם לזה אשר האב קדשו ושלח אותו אל העולם, מגדף אתה, משום שאמרתי בן אלהים אני? 37 אם אינני עושה את מעשי אבי, אל תאמינו לי. 38 אבל אם אני עושה, אף אם אינכם מאמינים לי, האמינו למעשים, למען תכירו ותדעו שהאב בי ואני באב.
39 אז נסו שוב לתפס אותו והוא חמק מידם. 40 הוא הלך ושב אל עבר הירדן, אל המקום אשר שם הטביל יוחנן בראשונה, ונשאר שם. 41 רבים באו אליו. יוחנן לא עשה שום נס, אמרו, אך כל מה שאמר יוחנן על האיש הזה היה אמת. 42 ורבים האמינו בו שם.
11
 1 מעשה בחולה אחד, אלעזר מבית עניה, מן הכפר שגרו בו מרים ומרתא אחותה. 2 מרים היא אשר משחה את האדון בשמן בשם ונגבה את רגליו בשערותיה. אחיה אלעזר הוא שחלה. 3 שלחו האחיות להגיד לישוע: אדוננו, ראה נא, זה שאהוב עליך חולה.
4 שמע ישוע ואמר: המחלה הזאת איננה למות, אלא לכבוד אלהים, כדי שיכבד בה בן האלהים.
5 ישוע אהב את מרתא ואת אחותה ואת אלעזר. 6 כאשר שמע כי חלה, שהה עוד יומים באותו מקום. 7 אחרי כן אמר לתלמידיו: בואו נחזר לארץ יהודה.
8 אמרו לו התלמידים: רבי, לא מכבר בקשו לרגם אותך ואתה חוזר לשם?
9 השיב ישוע: הרי שתים עשרה שעות ליום. המתהלך ביום איננו נכשל, כי רואה הוא את אור העולם הזה. 10 אבל המתהלך בלילה נכשל, כי האור איננו בו. 11 אחרי שאמר זאת הוסיף: אלעזר ידידנו נרדם, אך אני הולך להעיר אותו.
12 אמרו לו התלמידים: אם נרדם, אזי ירפא.
13 ישוע דבר על מותו, אלא שהם חשבו כי דבר על תרדמת השנה. 14 אז אמר להם ישוע במפרש: אלעזר מת. 15 ואשר לכם, אני שמח שלא הייתי שם - למען תאמינו. אך בואו נלך אליו.
16 תאמא, הנקרא דידימוס, אמר לחבריו התלמידים: נלך נא גם אנחנו כדי שנמות אתו.
17 כאשר בא ישוע, מצא שכבר ארבעה ימים הוא בקבר. 18 בית עניה היתה מרחקת מירושלים כשלשה קילומטרים, 19 ורבים באו אל מרתא ומרים לנחם אותן על אחיהן. 20 כשמע מרתא שישוע בא הלכה לקראתו, ואלו מרים ישבה בבית. 21 אמרה מרתא לישוע: אדוני, לו היית פה, לא היה אחי מת. 22 אבל גם עכשו יודעת אני שכל מה שתבקש מאלהים, אלהים יתן לך.
23 אמר לה ישוע: אחיך יקום.
24 השיבה לו מרתא: אני יודעת שהוא יקום בתחיה ביום האחרון.
25 אמר לה ישוע: אני התחיה והחיים. המאמין בי יחיה גם אם ימות. 26 וכל מי שחי ומאמין בי לא ימות לעולם. האם מאמינה את בזה?
27 אמרה לו: כן, אדוני, אני מאמינה שאתה המשיח בן האלהים שבא אל העולם. 28 אחרי שאמרה זאת הלכה וקראה למרים אחותה בסתר. אמרה לה: רבנו הגיע, הוא קורא לך. 29 היא שמעה, מהרה לקום ובאה אליו.
30 ישוע טרם נכנס לכפר, כי היה עוד במקום שפגשה אותו מרתא. 31 אלה שהיו אצל מרים בבית ונחמו אותה, כשראו כי מהרה לקום ולצאת, הלכו אחריה בחשבם שהיא הולכת לקבר לבכות שם. 32 בהגיעה אל המקום שהיה בו ישוע, נפלה מרים לרגליו ואמרה לו: אדוני, לו היית פה, לא היה אחי מת.
33 כראותו אותה בוכיה, והאנשים שבאו אתה בוכים גם הם, נסערה רוחו של ישוע והוא והזדעזע. 34 הוא שאל: איפה הנחתם אותו?
השיבו לו: אדון, בוא וראה.
35 בכה ישוע. 36 הגיבו ואמרו: ראו עד כמה אהב אותו! 37 אך כמה מהם אמרו: הפוקח עיני עור האם לא היה יכול גם למנע את מותו של האיש הזה? 38 ואז ישוע, נפשו שוב סוערת בקרבו, נגש אל מערת הקבר המכסה אבן. 39 אמר ישוע: הסירו את האבן!
אמרה לו מרתא אחותו של המת: אדוני, הריהו כבר מעלה ריח, כי עברו ארבעה ימים.
40 השיב לה ישוע: הלא אמרתי לך שאם תאמיני תראי את כבוד האלהים. 41 הם הסירו את האבן וישוע נשא את עיניו למרום ואמר: אבי, אודך כי שמעתני. 42 ידעתי כי תמיד שומע אתה אותי, ורק למען העם העומד מסביב אמרתי זאת, שיאמינו כי אתה שלחתני. 43 לאחר שאמר את הדבר הזה, קרא בקול גדול: אלעזר, צא החוצה! 44 יצא המת כשרגליו וידיו כרוכות בתכריכים ופניו עטופות במטפחת. אמר להם ישוע: התירו אותו והניחו לו ללכת. 45 רבים מאלה שבאו אל מרים האמינו בו כראותם את אשר עשה. 46 אך מקצתם הלכו אל הפרושים וספרו להם מה שעשה ישוע. 47 כנסו ראשי הכהנים והפרושים את הסנהדרין. אמרו: מה נעשה? הרי האיש הזה עושה אותות רבים! 48 אם נניח לו כך, הכל יאמינו בו והרומאים יבואו ויחריבו את מקומנו ואת אמתנו.
49 קיפא, שהיה אחד מהם והוא הכהן הגדול באותה שנה, אמר להם: אין אתם יודעים כלום, 50 אף אינכם מבינים שכדאי לנו כי איש אחד ימות בעד העם ולא תאבד כל האמה כלה. 51 לא מלבו אמר זאת, אלא שבהיותו כהן גדול באותה שנה התנבא כי ישוע עתיד למות בעד האמה; 52 ולא רק בעד האמה, אלא גם כדי שיקבץ לאחד את נפוצות בני האלהים.
53 מאותו יום גמרו אמר להמית אותו. 54 לכן לא הוסיף ישוע להתהלך בגלוי ביהודה. הוא הלך משם אל אזור קרוב למדבר, לעיר הנקראת אפרים, וגר שם עם תלמידיו.
55 ימי הפסח קרבו ורבים מתושבי הארץ עלו לירושלים לפני הפסח כדי להטהר. 56 הם חפשו את ישוע, ובהיותם בבית המקדש שאלו איש את רעהו: מה דעתך, האם יבוא לחג או לא? 57 וראשי הכהנים והפרושים גזרו שאם ידע איש את מקום המצאו יודיע על כך כדי שיתפשוהו.
12
 1 ששה ימים לפני הפסח בא ישוע לבית עניה, מקום מגוריו של אלעזר אשר ישוע הקימו מן המתים. 2 ערכו לו שם סעודה ומרתא שרתה אותם, ואלו אלעזר היה אחד מן המסבים אתו. 3 אז לקחה מרים בשם נרד זך ויקר, שלש מאות גרם משקלו, משחה את רגלי ישוע ונגבה אותן בשערותיה, והבית נתמלא ריח הבשם. 4 אמר יהודה איש קריות, אחד מתלמידיו שהיה עתיד להסגיר אותו: 5 מדוע לא נמכר הבשם בשלש מאות דינר ונתן לעניים? 6 אך הוא אמר זאת לא מדאגתו לעניים, אלא מפני שהיה גנב; הקפה היתה בידיו והוא היה נוטל ממה ששמו בה.
7 אמר ישוע: הנח לה; היא שמרה זאת ליום קבורתי. 8 הרי העניים אתכם תמיד, אבל אני לא תמיד אני אתכם.
9 רבים שמעו שהוא שם ובאו לא רק בגלל ישוע, אלא גם כדי לראות את אלעזר אשר ישוע הקימו מן המתים. 10 נועצו ראשי הכהנים להרג גם את אלעזר, 11 כי בגללו הלכו רבים והאמינו בישוע. 12 למחרת שמעו המוני העם שבאו לחג כי ישוע עומד לבוא לירושלים. 13 לקחו כפות תמרים ויצאו לקראתו כשהם קוראים: הושע נא! ברוך הבא בשם יהוה! מלך ישראל! 14 ישוע מצא קדם לכן עיר וישב עליו, לפי הכתוב: 15 אל תיראי בת ציון, הנה מלכך יבוא לך רכב על עיר בן אתונות.
16 בתחלה לא הבינו תלמידיו את הדברים האלה, אבל כשנתפאר ישוע בכבוד זכרו שכך היה כתוב עליו ושכך עשו לו. 17 האנשים הרבים, שהיו אתו כאשר קרא לאלעזר מן הקבר והקימו מן המתים, העידו על זאת. 18 לכן גם יצא המון העם לקראתו, כי שמעו שהוא עשה את הנס הזה. 19 הגיבו הפרושים ואמרו זה אל זה: אתם רואים, אין מה לעשות. הנה העולם נוהה אחריו. 20 בין העולים להשתחוות בחג היו אנשים יונים. 21 הללו נגשו אל פיליפוס איש בית צידא שבגליל ובקשה בפיהם: אדון, רוצים אנו לראות את ישוע. 22 הלך פיליפוס ואמר לאנדרי, ואנדרי ופיליפוס הלכו ואמרו לישוע. 23 השיב להם ישוע ואמר: הגיעה השעה שיפאר בן האדם בכבוד. 24 אמן אמן אני אומר לכם, אם לא ימות גרגיר החטה הנופל לתוך האדמה, הוא ישאר לבדו. אבל אם ימות, יעשה פרי הרבה. 25 האוהב את נפשו מאבד אותה, והשונא את נפשו בעולם הזה ישמרנה לחיי עולם. 26 אם מישהו משרת אותי, שילך אחרי; היכן שאהיה אני, שם יהיה גם משרתי. איש אם ישרת אותי, האב יכבד אותו.
27 ועתה נבהלה נפשי, ואני מה אמר: אבי, הצילני מן השעה הזאת? אדרבא, הרי לשם כך באתי לשעה הזאת. 28 אבי, פאר את שמך!
אז יצא קול מן השמים ואמר: כבר פארתי ושוב אפאר.
29 אנשים מן ההמון, שעמדו שם ושמעו, אמרו: רעם היה. אחרים אמרו: מלאך דבר אליו.
30 השיב ישוע ואמר: לא למעני היה הקול הזה, אלא למענכם. 31 כעת המשפט של העולם הזה; כעת ישלך החוצה שר העולם הזה. 32 ואני בהנשאי מן הארץ אמשך את הכל אלי. 33 זאת אמר ברמזו על אפן המות שהיה עתיד למות.
34 השיבו לו האנשים: אנחנו קבלנו מן התורה כי המשיח ישאר לעולם, ואיך זה אתה אומר שבן האדם צריך להנשא מן הארץ? מי בן האדם הזה?
35 אמר להם ישוע: רק עוד מעט קט האור בקרבכם. היו מתהלכים בעוד האור מאיר לכם, פן ישיגכם החשך. המתהלך בחשך אינו יודע אנה הוא בא. 36 בעוד האור נשאר עמכם האמינו באור, למען תהיו לבני האור. 37 אף כי עשה אותות רבים לנגד עיניהם, לא האמינו בו. 38 וזאת לקים את דבר ישעיהו הנביא: יהוה, מי האמין לשמעתנו וזרוע יהוה על מי נגלתה? 39 לכן לא יכלו להאמין, כי עוד אמר ישעיהו: 40 השע עיניהם והשמין לבבם, פן יראו בעיניהם ולבבם יבין ושבו ורפא להם. 41 את הדברים האלה אמר ישעיהו בראותו את כבודו, ועליו דבר. 42 אף על פי כן האמינו בו גם רבים מהמנהיגים, אך לא הודו בזה בגלל הפרושים, כדי שלא ינדו מן הקהל, 43 שכן אהבו כבוד בני אדם יותר מכבוד אלהים.
44 קרא ישוע ואמר: המאמין בי, לא בי הוא מאמין אלא בשולחי. 45 הרואה אותי רואה את שולחי. 46 אני אור. אל העולם באתי כדי שכל המאמין בי לא ישכן בחשך. 47 איש השומע את דברי ואינו שומר אותם, אינני שופט אותו; כי לא באתי לשפט את העולם, אלא להושיע את העולם. 48 מי שדוחה אותי ואינו מקבל את דברי, יש השופט אותו. הדבר אשר דברתי הוא ישפט אותו ביום האחרון, 49 כי לא מעצמי דברתי, אלא האב אשר שלחני הוא צוני מה שאמר ומה שאדבר. 50 ואני יודע שמצותו חיי עולם. לכן את אשר אני מדבר, כפי שאמר לי האב כך אני מדבר.
13
 1 היה זה לפני חג הפסח: ישוע ידע כי הגיעה שעתו להסתלק מן העולם הזה אל האב; ובאהבתו את השיכים לו בעולם, אהב אותם עד תם. 2 לעת סעודת ערב, השטן כבר שם בלב יהודה בן שמעון איש קריות להסגיר אותו. 3 ישוע, שידע כי האב נתן את הכל בידיו וכי מאת אלהים יצא ואל אלהים הוא הולך, 4 קם מן הסעודה ופשט את בגדיו, לקח מגבת וחגר את עצמו; 5 אחר כך יצק מים בקערה והחל לרחץ את רגלי התלמידים ולנגבן במגבת שהיה חגור בה. 6 וכשקרב אל שמעון כיפא, אמר לו זה: אדוני, אתה תרחץ את רגלי?!
7 השיב ישוע ואמר אליו: מה שאני עושה אינך יודע כעת, אבל אחרי כן תבין.
8 אמר לו כיפא: לעולם לא תרחץ את רגלי!
השיב לו ישוע: אם לא ארחץ אותך אין לך חלק אתי.
9 אמר לו שמעון כיפא: אדוני, לא רק את רגלי, אלא גם את ידי ואת ראשי.
10 השיב לו ישוע: מי שרחוץ טהור הוא לחלוטין ואינו זקוק אלא לרחיצת הרגלים. ואתם טהורים, אך לא כלכם; 11 שהרי הכיר את מי שיסגיר אותו ולכן אמר: לא כלכם טהורים.
12 לאחר שרחץ את רגליהם ולבש את בגדיו, חזר והסב אתם. אמר להם: יודעים אתם מה עשיתי לכם? 13 אתם קוראים לי רבי ואדון; יפה אתם עושים, שכן אני הוא. 14 לכן אם אני, האדון והמורה, רחצתי את רגליכם, גם אתם חיבים לרחץ זה את רגלי זה, 15 כי מופת נתתי לכם כדי שתעשו גם אתם כמו שעשיתי לכם. 16 אמן אמן אני אומר לכם, עבד איננו גדול מאדוניו ושליח איננו גדול משולחו. 17 אם יודעים אתם את זאת, אשריכם בעשותכם כן. 18 לא על כלכם דברתי - אני יודע מי אלה שבחרתי אותם - אך למען ימלא הכתוב, אוכל לחמי הגדיל עלי עקב. 19 מעתה אני אומר לכם בטרם יקרה הדבר, למען תאמינו כאשר יקרה כי אני הוא. 20 אמן אמן אני אומר לכם, המקבל את מי שאשלח מקבל אותי, והמקבל אותי מקבל את שולחי. 21 לאחר שאמר זאת נפעם ישוע ברוחו והעיד באמרו: אמן אמן אני אומר לכם, אחד מכם יסגירני.
22 הביטו התלמידים זה בזה, תוהים היו על מי דבר. 23 אותה שעה היה אחד התלמידים סמוך אל חיק ישוע. אותו תלמיד היה אהוב על ישוע. 24 רמז לו שמעון כיפא לשאל על מי הוא מדבר. 25 נשען אותו תלמיד על לבו של ישוע ושאל אותו: אדוני, מי הוא?
26 ענה ישוע: זה שבשבילו אטבל את הפרוסה ואתן לו. טבל את הפרוסה ונתן אותה ליהודה בן שמעון איש קריות. 27 לאחר שנתנה לו הפרוסה נכנס בו השטן. אמר לו ישוע: את אשר תעשה עשה מהר. 28 ואיש מן המסבים לא ידע לשם מה אמר לו זאת. 29 הואיל והקפה היתה אצל יהודה, חשבו אחדים שישוע אמר לו, קנה מה שנחוץ לנו לחג, או שיתן משהו לעניים. 30 והוא, אחרי שלקח את הפרוסה, יצא מיד. היה אז לילה. 31 עם צאתו אמר ישוע: עתה נתפאר בן האדם בכבוד והאלהים נתפאר בו. 32 אם אלהים נתפאר בו, אלהים יפארהו בו ובמהרה יפארהו. 33 בני, אך זמן מועט אהיה עמכם. אתם תחפשוני, וכשם שכבר אמרתי, אל אשר אני הולך אינכם יכולים לבוא, כך אני אומר לכם עכשו. 34 מצוה חדשה אני נותן לכם: אהבו זה את זה; כמו שאהבתי אתכם כך גם אתם אהבו זה את זה. 35 בזאת ידעו הכל שתלמידי אתם: אם תהיה אהבה ביניכם. 36 שאל אותו שמעון כיפא: אדוני, לאן אתה הולך? השיב ישוע: אל אשר אני הולך אינך יכול ללכת אחרי עכשו, אבל אחרי כן תלך.
37 אמר לו כיפא: מדוע לא אוכל ללכת אחריך עכשו? את נפשי אתן בעדך.
38 השיב ישוע: את נפשך תתן בעדי? אמן אמן אני אומר לך, תרנגול לא יקרא עד אשר תתכחש לי שלש פעמים.
14
 1 אל יבהל לבבכם. האמינו באלהים; האמינו גם בי. 2 בבית אבי מעונות רבים. לולא כן, כלום הייתי אומר לכם שאני הולך להכין לכם מקום? 3 ואם אלך ואכין לכם מקום, אשוב ואקח אתכם אלי למען תהיו גם אתם באשר אני שם. 4 ולאן אני הולך, יודעים אתם את הדרך.
5 אמר לו תאמא: אדוני, איננו יודעים לאן אתה הולך; איך נדע את הדרך?
6 אמר לו ישוע: אני הדרך והאמת והחיים. אין איש בא אל האב אלא דרכי. 7 אלו הכרתם אותי גם את אבי הייתם מכירים. מעתה אתם מכירים אותו אף ראיתם אותו!
8 אמר לו פיליפוס: אדוני, הראה לנו את האב ודי לנו.
9 אמר לו ישוע: ימים רבים כל כך אני עמכם ואינך מכיר אותי, פיליפוס? הרואה אותי ראה את האב, ומדוע אתה אומר הראה לנו את האב? 10 האינך מאמין שאני באב והאב בי? הדברים שאני אומר לכם אינני אומר אותם מעצמי; האב השוכן בי, הוא עושה את מעשיו. 11 האמינו לי שאני באב והאב בי. ואם לא, האמינו בגלל המעשים עצמם. 12 אמן אמן אני אומר לכם, המאמין בי יעשה גם הוא את המעשים שאני עושה; וגדולים מאלה יעשה, כי הולך אני אל האב. 13 וכל מה שתבקשו בשמי אעשה, למען יכבד האב בבן. 14 אם תבקשו ממני דבר בשמי, אני אעשה. 15 אם אתם אוהבים אותי, הרי שתשמרו את מצוותי. 16 ואני אבקש מהאב ויתן לכם מנחם אחר שיהיה עמכם לעולם: 17 את רוח האמת אשר העולם אינו יכול לקבל משום שאינו רואה אותה, אף אינו מכיר אותה. אתם מכירים אותה, כי היא שוכנת עמכם ותהיה בכם. 18 לא אעזב אתכם יתומים; אבוא אליכם. 19 עוד מעט והעולם לא יוסיף לראותני, אבל אתם תראוני, שכן אני חי וגם אתם תחיו. 20 ביום ההוא תדעו שאני באבי ואתם בי ואני בכם. 21 המחזיק במצוותי ושומר אותן הוא האוהב אותי, והאוהב אותי אבי יאהב אותו; גם אני אהב אותו ואגלה לו את עצמי.
22 שאל אותו יהודה, לא איש קריות: אדוני, ולמה עתיד אתה להתגלות לנו ולא לעולם?
23 השיב לו ישוע: מי שאוהב אותי ישמר את דברי ואבי יאהב אותו; גם נבוא אליו ונשכן אצלו. 24 מי שאינו אוהב אותי אינו שומר את דברי; והדבר אשר אתם שומעים אינו שלי כי אם של האב אשר שלחני. 25 את אלה דברתי אליכם בעודי עמכם. 26 אבל המנחם, רוח הקדש שהאב ישלח לכם בשמי, הוא ילמד אתכם הכל ויזכיר לכם כל מה שאני אמרתי לכם. 27 שלום אני משאיר לכם, את שלומי אני נותן לכם; לא כדרך שהעולם נותן אני נותן לכם. אל נא יחת לבבכם ואל יירא. 28 שמעתם שאמרתי לכם אני הולך ואבוא אליכם. אם אתם אוהבים אותי, אזי תשמחו שאני הולך אל האב, כי האב גדול ממני. 29 כעת אמרתי לכם, בטרם יתרחש הדבר, כדי שתאמינו כאשר הוא יתרחש. 30 לא ארבה עוד לדבר אתכם, כי שר העולם הזה הנה הוא בא ובי אין לו מאומה, 31 אלא שידע העולם כי אוהב אני את האב וכפי שצוני האב כן אני עושה. קומו, נלך מכאן.
15
 אני הגפן האמתית ואבי הכורם. 2 כל שריג בי שאינו עושה פרי, הוא מסיר אותו; וכל אשר עושה פרי, הוא מטהר אותו כדי שירבה פריו. 3 אתם כבר מטהרים על ידי הדבר שדברתי אליכם. 4 עמדו בי ואני בכם. כמו שהשריג אינו יכול לעשות פרי מאליו אם לא יעמד בגפן, כך גם אתם אם לא תעמדו בי. 5 אני הגפן; אתם השריגים. העומד בי ואני בו עושה פרי לרב, שכן בלעדי אינכם יכולים לעשות דבר. 6 מי שאינו עומד בי משלך החוצה, כשריג, ומתיבש. לאחר שמלקטים אותם משליכים אותם לאש ושם הם נשרפים. 7 אם עומדים אתם בי ודברי עומדים בכם, בקשו מה שתרצו, ויהיה לכם. 8 בזאת יפאר אבי:שתעשו פרי לרב ותהיו לי לתלמידים. 9 כשם שהאב אוהב אותי כן גם אני אוהב אתכם. עמדו באהבתי. 10 אם תשמרו את מצוותי תעמדו באהבתי, כשם שאני שמרתי את מצוות אבי והריני עומד באהבתו.
11 את הדברים האלה דברתי אליכם כדי ששמחתי תהיה בקרבכם ושמחתכם תהיה שלמה. 12 זאת מצותי: אהבו זה את זה כמו שאני אהבתי אתכם. 13 אין אהבה גדולה מאהבתו של הנותן את נפשו בעד ידידיו. 14 ידידי אתם - אם תעשו את אשר אני מצוה אתכם. 15 לא אוסיף לקרא לכם עבדים, כי העבד אינו יודע את אשר יעשה אדוניו. קראתי לכם ידידים, מפני שהודעתי לכם את כל אשר שמעתי מאת אבי. 16 לא אתם בחרתם בי, כי אם אני בחרתי בכם והפקדתי אתכם ללכת ולעשות פרי, שפריכם יתקים וכל אשר תבקשו מהאב בשמי הוא יתן לכם. 17 את זאת אני מצוה עליכם: אהבו זה את זה. 18 אם העולם שונא אתכם, דעו כי אותי שנא ראשונה. 19 אלו הייתם מן העולם, העולם היה אוהב את שלו. אינכם מן העולם, כי אני בחרתי אתכם מן העולם. משום כך העולם שונא אתכם. 20 זכרו את הדבר אשר אמרתי לכם: עבד אינו גדול מאדוניו. אם אותי רדפו, גם אתכם ירדפו; אם את דברי שמרו, גם את דברכם ישמרו. 21 ואת כל הדברים האלה יעשו לכם בעבור שמי, כי אין הם יודעים את שולחי. 22 לולא באתי ודברתי אליהם לא היה בהם חטא, אבל כעת אין להם תרוץ על חטאם. 23 השונא אותי שונא גם את אבי. 24 לולא עשיתי בתוכם את המעשים אשר איש זולתי לא עשה, לא היה בהם חטא; אלא שעתה הם ראו וגם שנאו, גם אותי וגם את אבי; 25 לקים את הכתוב בתורתם שנאת חנם שנאוני.
26 בבוא המנחם אשר אשלח לכם מאת האב - רוח האמת היוצאת מאת האב - הוא יעיד עלי. 27 וגם אתם תעידו, מפני שמתחלה אתם אתי.
16
 את אלה דברתי אליכם כדי שלא תכשלו. 2 הנה ינדו אתכם ואף תבוא שעה שכל ההורג אתכם יחשב זאת לעבודת אלהים. 3 את הדברים האלה יעשו לכם כי אין הם יודעים את אבי, אף לא אותי. 4 ואני הגדתי לכם את הדברים האלה כדי שבבוא השעה תזכרו, שאני אמרתי לכם. לא אמרתי לכם אותם בתחלה משום שהייתי עמכם.
5 עכשו הולך אני אל שולחי ואיש מכם אינו שואל אותי לאן אתה הולך?; 6 ומפני שדברתי אליכם את הדברים האלה נתמלא לבבכם עצב. 7 אבל אני, את האמת אני אומר לכם: מוטב לכם שאלך. אם לא אלך, המנחם לא יבוא אליכם; ואם אלך, אשלח אותו אליכם. 8 כאשר יבוא יוכיח את העולם על חטא ועל צדק ועל משפט; 9 על חטא, מפני שאינם מאמינים בי; 10 על צדק, כי אלך אל אבי ולא תוסיפו לראות אותי; 11 על משפט, כי נשפט שר העולם הזה.
12 עוד רבות יש לי להגיד לכם, אלא שאתם אינכם יכולים לשאת זאת עכשו. 13 אבל הוא, אשר הוא רוח האמת, כשיבוא ידריך אתכם אל כל האמת, כי לא ידבר מעצמו, אלא את אשר הוא שומע ידבר ואת הבאות יודיע לכם. 14 הוא יכבדני כי משלי יקח ויודיע לכם. 15 כל אשר לאבי שיך לי, על כן אמרתי כי משלי יקח ויודיע לכם. 16 עוד מעט ולא תוסיפו לראותני ועוד מעט ושוב תראוני.
17 כמה מתלמידיו אמרו זה אל זה: מה הדבר שהוא אומר לנו, עוד מעט ולא תראוני ועוד מעט ושוב תראוני וגם משום שאני הולך אל האב? 18 הם אמרו: מהו העוד מעט הזה שהוא אומר? איננו מבינים מה הוא מדבר!
19 ישוע ידע שהם רוצים לשאל אותו, ולפיכך אמר להם: על ענין זה שואלים אתם איש את רעהו, על שאמרתי עוד מעט ולא תוסיפו לראותני ועוד מעט ושוב תראוני? 20 אמן אמן אני אומר לכם, אתם תבכו ותקוננו והעולם ישמח. אתם תעצבו, אבל עצבונכם יהפך לששון. 21 האשה היולדת שרויה בעצב, כי הגיעה שעתה. אבל לאחר שילדה את הילד אין היא זוכרת עוד את הסבל, בשל השמחה כי נולד אדם לעולם. 22 ובכן גם אתם עצובים כעת, אך שוב אראה אתכם ויגיל לבבכם, ואיש לא יקח מכם את שמחתכם. 23 ביום ההוא לא תשאלוני דבר. אמן אמן אני אומר לכם, כל מה שתבקשו מאת האב בשמי יתן לכם. 24 עד כה לא בקשתם דבר בשמי; בקשו ותקבלו למען תמלא שמחתכם.
25 את אלה דברתי אליכם במשלים. תבוא שעה שלא אוסיף לדבר אליכם במשלים, אלא ברור אדבר אליכם על אבי. 26 ביום ההוא תבקשו בשמי ואינני אומר לכם שאני אעתיר לאב בעדכם, 27 שכן האב עצמו אוהב אתכם מפני שאהבתם אותי והאמנתם כי אני מאת האלהים יצאתי. 28 יצאתי מאת האב ובאתי אל העולם; שוב, עוזב אני את העולם והולך אל האב.
29 אמרו תלמידיו: הנה כעת אתה מדבר ברורות ואינך אומר שום משל. 30 כעת אנו יודעים שאתה יודע הכל ואינך צריך שישאלו אותך. מסבה זאת אנחנו מאמינים שיצאת מאת אלהים.
31 השיב להם ישוע: עכשו אתם מאמינים?! 32 הנה תבוא שעה, והיא כבר באה, שתתפזרו איש איש למקומו ואותי תעזבו לבדי, אבל אינני לבדי משום שהאב אתי. 33 אמרתי לכם את הדברים האלה כדי שבי יהיה לכם שלום. בעולם - צרה לכם, אך התעודדו: אני נצחתי את העולם.
17
 זאת דבר ישוע. לאחר מכן נשא את עיניו השמימה ואמר: אבי, באה השעה. פאר נא את בנך בכבוד למען יפאר הבן אותך; 2 למען יתן חיי עולם לכל מי שנתת לו, כפי הסמכות שנתת לו על כל בשר. 3 ואלה הם חיי עולם: שיכירו אותך, אלהי האמת לבדו, ואת אשר שלחת - את ישוע המשיח. 4 אני פארתיך עלי אדמות, השלמתי את המעשה שנתת לי לעשות. 5 כעת אתה, אבי, פארני לידך בכבוד שהיה לי לידך בטרם היות העולם.
6 גליתי את שמך לאנשים אשר נתת לי מן העולם. שלך היו ולי נתתם ואת דברך שמרו. 7 כעת הם יודעים שכל אשר נתת לי ממך הוא, 8 כי דבריך אשר נתת לי נתתי להם והם קבלו אותם, ואכן הכירו שממך יצאתי והאמינו שאתה שלחתני. 9 אני מעתיר בעדם; אינני מעתיר בעד העולם, אלא בעד אלה שנתת לי, כי שלך הם. 10 כל אשר לי שלך הוא ושלך שלי, ואני נתפארתי בהם. 11 אני אינני עוד בעולם; הם בעולם, ואני בא אליך. אבי הקדוש, שמר אותם בשמך אשר נתת לי, למען יהיו אחד כמונו. 12 כשהייתי עמהם שמרתי אותם בשמך אשר נתת לי; שמרתי ולא אבד מהם איש זולתי בן האבדון, וזאת לקים את הכתוב. 13 אבל כעת אני בא אליך ודברים אלה אני אומר בעולם כדי שתשלם שמחתי בקרבם. 14 אני נתתי להם את דברך והעולם שנא אותם, כי אינם מן העולם, כשם שאני אינני מן העולם. 15 אינני מבקש שתקחם מן העולם, אלא שתשמרם מן הרע. 16 אין הם מן העולם, כשם שאני אינני מן העולם. 17 קדש אותם באמת: דברך אמת. 18 כמו ששלחת אותי אל העולם כן גם אני שלחתי אותם אל העולם; 19 ולמענם אני מקדיש את עצמי, כדי שיהיו גם הם מקדשים באמת.
20 לא רק בעדם אני מבקש, אלא גם בעד המאמינים בי על יסוד דברם. 21 יהיו נא כלם אחד; כמו שאתה, אבי, בי ואני בך, שיהיו גם הם בנו, כדי שיאמין העולם כי אתה שלחתני. 22 אני נתתי להם את הכבוד שנתת לי, למען יהיו אחד כמו שאנחנו אחד. 23 אני בהם ואתה בי כדי שישלמו להיותם אחד, למען ידע העולם כי אתה שלחתני ואהבת אותם כמו שאהבת אותי. 24 אבי, אלה שנתתם לי רצוני שיהיו גם הם אתי באשר אני, למען יחזו בכבודי אשר נתת לי, כי אהבת אותי מלפני הוסד תבל. 25 אבי הצדיק, העולם לא הכירך, אבל אני הכרתיך, ואלה הכירו שאתה שלחתני. 26 הודעתי להם את שמך ואוסיף להודיע, כדי שתהיה בהם האהבה אשר אהבתני ואני אהיה בהם.
18
 אחרי שאמר את הדברים האלה יצא ישוע עם תלמידיו אל מעבר לנחל קדרון ונכנס עם תלמידיו אל גן אשר היה שם. 2 גם יהודה המסגיר אותו הכיר את המקום, שכן פעמים רבות נועד שם ישוע עם תלמידיו. 3 לקח יהודה קבוצת חילים וגם משרתים מאת ראשי הכהנים והפרושים, ובא לשם בלפידים ובמנורות ובכלי נשק. 4 ישוע, שידע כל מה שיבוא עליו, יצא ואמר להם: את מי אתם מחפשים?
5 השיבו לו: את ישוע מנצרת.
אמר להם: אני הוא. גם יהודה המסגיר אותו היה שם. 6 כאשר אמר להם ישוע אני הוא, נסוגו לאחור ונפלו ארצה.
7 שוב שאל אותם: את מי אתם מחפשים? השיבו: את ישוע מנצרת.
8 ענה ישוע: אמרתי לכם שאני הוא. לכן אם אותי אתם מחפשים, הניחו לאלה ללכת - 9 לקים את הדבר שאמר, מאלה אשר נתת לי לא אבד לי איש.
10 אז שלף שמעון כיפא חרב שהיתה אצלו, הכה בעבדו של הכהן הגדול וקצץ את אזנו הימנית. שם העבד היה מלך. 11 אמר ישוע אל כיפא: השב את החרב אל נדנה. האם לא אשתה את הכוס שנתן לי האב? 12 החילים ומפקדם עם המשרתים מטעם ראשי היהודים אחזו בישוע וקשרו אותו. 13 הם הוליכוהו תחלה אל חנן, שהיה חותנו של קיפא הכהן הגדול באותה שנה. 14 קיפא הוא שיעץ לראשי הכהנים ולפרושים כי מוטב שימות איש אחד בעד העם.
15 שמעון כיפא ותלמיד אחר הלכו אחרי ישוע. אותו תלמיד היה מכר לכהן הגדול והוא נכנס עם ישוע לחצר הכהן הגדול, 16 אבל כיפא עמד בחוץ על יד השער. יצא התלמיד האחר, המכר לכהן הגדול, דבר עם השוערת והכניס את כיפא. 17 אמרה המשרתת השוערת אל כיפא: הרי גם אתה מתלמידי האיש הזה!
הוא השיב: לא, אינני.
18 אותה שעה עמדו העבדים והמשרתים ליד המדורה שהדליקו בגלל הקור, והתחממו. גם כיפא עמד אתם והתחמם.
19 שאל הכהן הגדול את ישוע על אודות תלמידיו ותורתו. 20 השיב לו ישוע: אני בגלוי דברתי אל העולם. תמיד למדתי בבית כנסת ובבית המקדש, במקום שנקהלים כל היהודים, ולא דברתי דבר בסתר. 21 מדוע אתה שואל אותי? שאל נא את האנשים ששמעו, מה דברתי אליהם. הם יודעים מה שאני אמרתי.
22 לאחר שאמר זאת, סטר אחד המשרתים העומדים שם על לחיו של ישוע ואמר: ככה אתה עונה לכהן הגדול?
23 השיב לו ישוע: אם דברתי רעה, העד על הרעה. אך אם נכונה, מדוע תכני?
24 אז שלח אותו חנן אסור באזקים אל קיפא הכהן הגדול.
25 כאשר שמעון כיפא היה עומד ומתחמם, אמרו לו: הלא גם אתה מתלמידיו!
הכחיש ואמר: לא, אינני.
26 אחד מעבדי הכהן הגדול, קרוב משפחה לזה אשר כיפא קצץ את אזנו, אמר: הרי ראיתיך בגן אתו! 27 שוב הכחיש כיפא ומיד קרא התרנגול. 28 בבקר השכם הוליכו את ישוע מבית קיפא אל בית הממשל. הם לא נכנסו לבית הממשל, פן יטמאו ולא יוכלו לאכל את הפסח. 29 על כן יצא פילטוס אליהם ושאל: במה אתם מאשימים את האיש הזה?
30 ענו ואמרו לו: לולא היה זה עושה רעה, לא היינו מוסרים אותו אליך.
31 אמר להם פילטוס: קחו אותו אתם ושפטוהו על פי תורתכם. אמרו לו ראשי הכהנים: אין לנו רשות להמית איש. - 32 זאת למען יתקים הדבר שאמר ישוע ברמזו איזה מות היה עתיד למות.
33 פילטוס נכנס בחזרה לבית הממשל, קרא לישוע ושאל אותו: אתה מלך היהודים?
34 השיב ישוע: האם מלבך אתה אומר זאת או שאחרים אמרו לך על אודותי?
35 ענה פילטוס: וכי יהודי אני? הרי עמך וראשי הכהנים מסרו אותך אלי. מה עשית?
36 השיב ישוע: מלכותי איננה מן העולם הזה. אלו היתה מלכותי מן העולם הזה, היו משרתי נלחמים שלא אמסר לראשי היהודים; אלא שכעת מלכותי איננה מפה.
37 אמר לו פילטוס: אם כן, אתה מלך! ענה ישוע: אתה אומר שאני מלך; לכך אני נולדתי ולשם כך באתי לעולם, כדי שאעיד על האמת. כל אשר הוא מן האמת שומע לקולי.
38 אמר לו פילטוס: מהי אמת? �
לאחר שאמר זאת יצא שנית אל ראשי הכהנים ואמר: אינני מוצא בו שום אשמה. 39 אבל מנהג הוא אצלכם שאשחרר לכם אחד בפסח. רצונכם שאשחרר לכם את מלך היהודים?
40 השיבו וצעקו: לא את זה אלא את בר אבא! ובר אבא היה שודד.
19
 1 אז לקח פילטוס את ישוע והלקה אותו. 2 החילים שמו על ראשו עטרת שקלעו מקוצים והלבישוהו גלימת ארגמן. 3 נגשו אליו ואמרו: שלום לך מלך היהודים! וסטרו על פניו.
4 שוב יצא פילטוס ואמר להם: ראו! אני מוציא אותו אליכם למען תדעו שאינני מוצא בו שום אשמה.
5 יצא ישוע לבוש גלימת הארגמן ועל ראשו עטרת הקוצים. הנה האיש! אמר להם פילטוס.
6 כשראו אותו ראשי הכהנים והמשרתים, החלו צועקים: צלב! צלב!
אמר להם פילטוס: קחוהו אתם וצלבו אותו, כי אני אינני מוצא בו אשמה.
7 השיבו לו: תורה יש לנו ועל פי התורה הוא חיב מיתה, כי עשה עצמו בן אלהים.
8 כששמע פילטוס את הדבר הזה גבר פחדו. 9 הוא נכנס שוב לבית הממשל ושאל את ישוע: מאין אתה? אך ישוע לא ענה לו. 10 אמר לו פילטוס: אלי לא תדבר? האינך יודע שיש לי סמכות לשחרר אותך ויש לי סמכות לצלב אותך?
11 השיב לו ישוע: לא היתה לך שום סמכות עלי לולא נתן לך מלמעלה. לכן גדול יותר עוונו של המוסר אותי אליך.
12 מרגע זה נסה פילטוס לשחרר אותו, אלא שהנוכחים צעקו באמרם: אם תשחרר את זה אינך ידיד הקיסר! כל העושה עצמו מלך מתקומם נגד הקיסר!
13 כאשר שמע פילטוס את המלים האלה, הוציא את ישוע וישב על כס המשפט במקום מרצף אבנים הנקרא גבתא. 14 אותו יום היה ערב פסח והשעה השעה הששית בערך. אמר לראשי היהודים: הנה מלככם!
15 אך הללו צעקו: קח, קח וצלב אותו!
אמר להם פילטוס: האצלב את מלככם?
השיבו ראשי הכהנים: אין לנו מלך זולתי הקיסר! 16 אז מסר אותו להם לצליבה. 17 וכשהוא נושא את צלבו יצא אל המקום הנקרא גלגתא, כלומר מקום הגלגלת. 18 שם צלבו אותו עם שנים אחרים, האחד מזה והשני מזה וישוע ביניהם. 19 פילטוס כתב שלט וקבע אותו על הצלב, וזה לשון הכתוב: ישוע מנצרת, מלך היהודים. 20 את הכתבת הזאת קראו יהודים רבים, כי מקום צליבתו של ישוע היה קרוב לעיר, וכתובה היתה בעברית, ברומית וביונית. 21 אמרו ראשי הכהנים אל פילטוס: אל נא תכתב מלך היהודים, אלא זה אמר: אני מלך היהודים.
22 השיב פילטוס: מה שכתבתי כתבתי.
23 החילים שצלבו את ישוע לקחו את בגדיו וחלקום לארבעה חלקים, חלק אחד לכל חיל. הם לקחו גם את הכתנת, אלא שהיא היתה ללא תפר, אריגה רצופה מלמעלה למטה. 24 אמרו זה אל זה: אל נא נקרע אותה, אלא נפיל עליה גורל למי תהיה. זה היה כדי שיתקים הכתוב: יחלקו בגדי להם ועל - לבושי יפילו גורל, ואמנם כך עשו החילים.
25 על יד צלב ישוע עמדו אמו ואחות אמו, מרים אשת קלופה ומרים המגדלית. 26 כשראה ישוע את אמו ואת התלמיד האהוב עליו עומד לידה, אמר לאמו: אשה, הנה בנך. 27 לאחר מכן אמר לתלמיד: הנה אמך. מאותה שעה אסף אותה התלמיד לביתו. 28 ישוע ידע כי עתה כבר נשלם הכל, וכדי שיתקים הכתוב אמר: אני צמא.
29 כלי מלא חמץ היה מנח שם. שמו ספוג רווי חמץ על אזוב, והגישו אותו אל פיו. 30 אחרי שקבל את החמץ אמר ישוע: נשלם, ובהרכינו ראשו מסר את רוחו.
31 מכיון שאותו יום היה ערב שבת, בקשו ראשי היהודים מפילטוס לצוות לשבר את שוקיהם של הנצלבים ולהסיר את הגופות, כדי שלא תשארנה על הצלב בשבת, כי גדול היה אותו יום שבת. 32 לפיכך באו החילים ושברו את השוקים של הראשון וגם של השני שנצלב אתו. 33 כשבאו אל ישוע וראו שהוא כבר מת, לא שברו את שוקיו. 34 אולם אחד החילים דקר את צדו ברמח ומיד יצאו דם ומים. 35 זה שראה העיד - ועדותו נאמנה והוא יודע שהוא מדבר אמת - למען תאמינו גם אתם. 36 הדברים האלה ארעו כדי שיתקים הכתוב: ועצם לא תשברו בו. 37 ועוד כתוב אחר אומר: והביטו אליו את אשר דקרו.
38 אחרי כן בא יוסף איש רמתים - שהיה תלמידו של ישוע בסתר, מפחד ראשי היהודים - ובקש מפילטוס שיניח לו לקחת את גופת ישוע. פילטוס הרשה לו והוא הלך ולקח את גופתו. 39 בא גם נקדימון, זה שבראשונה בא אל ישוע בלילה, והוא נושא תערבת מור ואהלות, כשלושים קילוגרם. 40 הם לקחו את גופת ישוע ועטפו אותה בתכריכים עם הבשמים כמנהג הקבורה אצל היהודים. 41 במקום שנצלב ישוע היה גן ובגן קבר חדש שעוד לא הנח בו איש. 42 שם שמו את ישוע, כי ערב שבת היה ליהודים והקבר קרוב.
20
 1 בראשון בשבוע, לפנות בקר בעוד חשך, באה מרים המגדלית אל הקבר וראתה שהאבן הוסרה מן הקבר. 2 היא רצה ובאה אל שמעון כיפא ואל התלמיד השני, זה שהיה אהוב על ישוע. אמרה להם: לקחו את האדון מן הקבר ולא ידוע לנו איפה הניחו אותו.
3 יצאו כיפא והתלמיד השני לבוא אל הקבר. 4 שניהם רצו יחדיו, אלא שהתלמיד השני רץ מהר יותר מכיפא והגיע ראשון לקבר. 5 הוא התכופף וראה את התכריכים מנחים, אך לא נכנס פנימה. 6 אחריו בא גם שמעון כיפא. הוא נכנס אל הקבר וראה את התכריכים מנחים, 7 והמטפחת שהיתה על ראשו איננה מנחת עם התכריכים, אלא מקפלת לבדה במקום אחד. 8 אז נכנס גם התלמיד השני שבא ראשון אל הקבר. הוא ראה והאמין; 9 הרי עוד לא ידעו את הכתוב שעליו לקום מן המתים. 10 אחרי כן חזרו התלמידים לביתם. 11 ומרים עמדה בוכיה מחוץ לקבר. בשעה שבכתה התכופפה אל תוך הקבר 12 וראתה שני מלאכים עוטי לבן יושבים במקום שקדם לכן נחה גופת ישוע, אחד למראשותיו ואחד למרגלותיו. 13 אמרו לה: אשה, למה את בוכה?
השיבה להם: לקחו את אדוני ואינני יודעת איפה שמו אותו.
14 אחרי שאמרה זאת פנתה לאחור וראתה את ישוע עומד, אך לא ידעה כי הוא ישוע. 15 שאל אותה ישוע: אשה, למה את בוכה? את מי את מחפשת?
הואיל וחשבה שהוא שומר הגן אמרה לו: אדון, אם אתה העברת אותו, אמר נא לי איפה שמת אותו ואני אקח אותו.
16 אמר לה ישוע: מרים!
אז פנתה ואמרה לו: רבי!
17 אמר לה ישוע: אל תגעי בי, כי עדין לא עליתי אל האב, אולם לכי אל אחי והגידי להם: אני עולה אל אבי ואביכם, אל אלהי ואלהיכם.
18 הלכה מרים המגדלית והודיעה לתלמידים כי ראתה את האדון וכי אמר לה את הדברים הללו. 19 לעת ערב, באותו יום ראשון בשבוע, כאשר דלתות המקום שנאספו בו התלמידים היו סגורות מפחד ראשי היהודים, בא ישוע ועמד ביניהם. אמר להם: שלום לכם. 20 לאחר מכן הראה להם את ידיו ואת צדו, והתלמידים נתמלאו שמחה כראותם את האדון. 21 הוסיף ישוע ואמר להם: שלום לכם. כשם שהאב שלח אותי, כן גם אני שולח אתכם. 22 אחרי אמרו זאת נפח עליהם ואמר להם: קבלו את רוח הקדש. 23 כל מי שתסלחו לו על חטאיו, הם יסלחו לו; לכל מי שתזקפו אותם, יזקפו לו. 24 תאמא, אחד מהשנים עשר הנקרא דידימוס, לא היה אתם כאשר בא ישוע. 25 אמרו לו יתר התלמידים: ראינו את האדון.
השיב להם: אם לא אראה את סימן המסמרים בידיו ולא אשים את אצבעי במקום שהיו המסמרים ולא אשים את ידי בצדו, לא אאמין.
26 אחרי שמונה ימים שוב היו התלמידים בבית ותאמא אתם. כאשר היו הדלתות סגורות בא ישוע, עמד ביניהם ואמר: שלום לכם. 27 אז אמר לתאמא: הבא את אצבעך הנה וראה את ידי; הושט את ידך ושים אותה בצדי, ואל תהא חסר אמונה, אלא מאמין.
28 השיב תאמא ואמר לו: אדוני ואלהי!
29 אמר לו ישוע: מפני שראית אותי האמנת. אשרי אלה שאינם רואים ועם זאת מאמינים.
30 גם אותות רבים אחרים עשה ישוע לעיני תלמידיו, אשר לא נכתבו בספר הזה. 31 אבל אלה נכתבו כדי שתאמינו כי ישוע הוא המשיח בן האלהים, וכדי שבהאמינכם יהיו לכם חיים בשמו.
21
 1 אחרי כן הוסיף ישוע להראות אל תלמידיו ליד ים טבריה. הוא הופיע בדרך זאת: 2 שמעון כיפא ותאמא הנקרא דידימוס היו יחד עם נתנאל מקנה שבגליל ועם בני זבדי ושנים אחרים מתלמידיו. 3 אמר להם שמעון כיפא: אני הולך לדוג.
אמרו לו: גם אנחנו באים אתך. הלכו ונכנסו לסירה ולא לכדו מאומה באותו לילה. 4 עם בקר עמד ישוע על החוף, אך התלמידים לא הכירו שזה ישוע. 5 אמר להם ישוע: בני, אין לכם דגים?
השיבו לו: אין.
6 אמר להם: השליכו את הרשת בצדה הימני של הסירה ותמצאו. הם השליכו ולא יכלו עוד למשך אותה מרב דגים.
7 הגיב התלמיד האהוב על ישוע ואמר לכיפא: זה האדון! כאשר שמע שמעון כיפא שזה האדון, לבש את בגדו החיצון, כי גוו היה חשוף, והטיל עצמו לים. 8 אך יתר התלמידים באו בסירה הקטנה כשהם גוררים את הרשת עם הדגים, כי לא היו רחוקים מן החוף אלא כמאה מטר. 9 כאשר עלו לחוף ראו גחלים ערוכות ודגים מנחים עליהן, ולחם. 10 אמר להם ישוע: הביאו מן הדגים אשר לכדתם כעת. 11 עלה שמעון כיפא ומשך את הרשת אל החוף והיא מלאה דגים גדולים, מאה וחמשים ושלושה, ואף שהיו רבים כל כך לא נקרעה הרשת. 12 אמר להם ישוע: בואו, אכלו! אף אחד מהתלמידים לא העז לשאל אותו מי אתה?, כי ידעו שהוא האדון. 13 נגש ישוע, לקח את הלחם ונתן להם וכן גם את הדגים. 14 זאת היתה הפעם השלישית שישוע התגלה לתלמידים אחרי קומו מן המתים. 15 לאחר שאכלו אמר ישוע לשמעון כיפא: שמעון בן יוחנן, האם אתה אוהב אותי יותר מאלה?
השיב לו: כן, אדוני, אתה יודע שאני אוהב אותך.
אמר לו ישוע: רעה את טלאי.
16 שאל אותו פעם שניה: שמעון בן יוחנן, האם אתה אוהב אותי?
השיב לו: כן, אדוני, אתה יודע שאני אוהב אותך.
אמר לו ישוע: נהג את צאני.
17 שאל אותו פעם שלישית: שמעון בן יוחנן, האם אתה אוהב אותי?
התעצב כיפא על ששאל אותו בשלישית האם אתה אוהב אותי? ואמר אליו: אדוני, הכל אתה יודע; אתה יודע שאני אוהב אותך.
אמר לו ישוע: רעה את צאני. 18 אמן אמן אני אומר לך, כשהיית יותר צעיר חגרת את עצמך והלכת לאן שרצית, אבל כאשר תזקן תפרש את ידיך ואחר יחגרך ויוביל אותך אל אשר אינך רוצה. 19 זאת אמר ברמזו על אפן המות שיכבד בו את האלהים. לאחר אמרו זאת אמר אליו: לך אחרי! 20 כיפא פנה וראה את התלמיד האהוב על ישוע הולך אחריהם - זה שגם נשען על לבו בעת הסעודה ושאל אדוני, מי הוא המסגיר אותך?. 21 כשראה אותו כיפא, אמר אל ישוע: אדוני, והוא מה?
22 השיב לו ישוע: אם רצוני שהוא ישאר עד בואי, מה אכפת לך? אתה לך אחרי! 23 לכן נתפרסם הדבר הזה בקרב האחים שהתלמיד ההוא לא ימות. אולם ישוע לא אמר לו שאינו עתיד למות, אלא אם רצוני שהוא ישאר עד בואי, מה אכפת לך?
24 זהו התלמיד אשר מעיד על הדברים האלה ואשר כתב אותם, ואנחנו יודעים שעדותו אמת.
25 יש עוד מעשים רבים אחרים שעשה ישוע, ואלו נכתבו במפרט חושבני שהעולם עצמו לא היה יכול להכיל את הספרים הנכתבים.
$:מעשי השליחים
1
 1 תיאופילוס, בחבור הראשון כתבתי על כל מה שישוע עשה ולמד מתחלה 2 ועד יום הלקחו למרום לאחר שמסר הוראות, לפי רוח הקדש, לשליחים אשר בחר בהם; 3 לפניהם הוא הופיע חי בהוכחות רבות, אחרי ענותו, ובמשך ארבעים יום נראה אליהם ודבר אתם על מלכות האלהים. 4 כאשר היה בחברתם צוה עליהם: אל תעזבו את ירושלים, כי אם חכו לקיום הבטחת האב אשר שמעתם אותה מפי; 5 כי יוחנן הטביל במים, אבל אתם תטבלו ברוח הקדש בעוד ימים לא רבים. 6 שאלו אותו הנאספים: אדוננו, האם בזמן הזה תשיב את המלכות לישראל?
7 ענה להם: לא לכם לדעת עתים וזמנים שקבע האב בסמכותו שלו. 8 אבל בבוא עליכם רוח הקדש תקבלו כח ותהיו עדי הן בירושלים והן בכל יהודה ושומרון, עד קצה הארץ.
9 אחרי שאמר את הדברים האלה נשא מעליהם בעודם מסתכלים, וענן נטל אותו מנגד עיניהם. 10 עודם מביטים השמימה בעליתו, והנה שני אנשים לבושי לבן נצבו לידם 11 ואמרו: אנשי הגליל, למה אתם עומדים ומסתכלים אל השמים? ישוע זה אשר נשא מעליכם השמימה - בוא יבוא באותו אפן שראיתם אותו עולה לשמים. 12 אחרי כן שבו לירושלים מהר הזיתים, הקרוב לירושלים כדרך תחום שבת. 13 באו כיפא ויוחנן ויעקב, אנדרי ופיליפוס ותאמא, בר תלמי ומתי ויעקב בן חלפי, שמעון הקנאי ויהודה בן יעקב, ועלו אל העליה - המקום שנהגו לשהות בו. 14 כל אלה התמידו בלב אחד בתפלה, הם והנשים ומרים אם ישוע ואחיו.
15 באותם ימים קם כיפא בין האחים - מספר האנשים שנקהלו יחד היה כמאה ועשרים - ואמר: 16 אנשים אחים, צריך היה שיתקים הכתוב אשר רוח הקדש דברה מקדם בפי דוד על יהודה, זה שנהיה המוביל של תופסי ישוע. 17 הוא נמנה אתנו וקבל חלק בשרות הזה. 18 והנה קנה לו שדה בשכר הרשע ובנפלו נבקעה בטנו וכל מעיו נשפכו החוצה 19  הדבר הזה נודע לכל יושבי ירושלים ולפיכך נקרא אותו שדה בלשונם חקל דמא, שפרושו שדה הדם - 20 שהרי כתוב בספר תהלים, תהי טירתו נשמה ואל יהי בה יושב, וגם פקדתו יקח אחר. 21 על כן צריך שאחד מן האנשים אשר נלוו אלינו בכל העת אשר האדון ישוע בא ויצא בתוכנו, 22 החל מטבילת יוחנן עד יום הנשאו מאתנו, יהיה עד אתנו על תחיתו.
23 הם העמידו שנים, את יוסף הנקרא בר שבא והמכנה גם יוסטוס, ואת מתתיה. 24 התפללו ואמרו: אתה אדני היודע כל הלבבות, הראה נא מי הוא האחד מן השנים שבחרת בו 25 לקחת את מקום השרות הזה והשליחות אשר סטה ממנה יהודה בלכתו אל מקומו שלו. 26 נתנו להם גורלות; הגורל נפל על מתתיה והוא נספח אל אחד עשר השליחים.
2
 1 ביום מלאת שבעת השבועות היו כלם יחדיו. 2 פתאום היה קול מן השמים, כקול משב רוח עזה, והוא מלא את כל הבית אשר ישבו בו. 3 אז הופיעו לנגד עיניהם לשונות כלהבות אש, שהתפזרו ונחו אחת אחת על כל אחד מהם. 4 וכלם נמלאו רוח הקדש והחלו לדבר בלשונות אחרות כפי שנתנה להם הרוח לדבר.
5 בירושלים התגוררו יהודים יראי אלהים מכל עם ועם אשר תחת השמים. 6 כאשר נשמע הקול הזה התקהלו עם רב וכלם נבוכו, שכן כל איש שמע אותם מדברים בשפתו שלו. 7 הם נתמלאו תמהון ופליאה ואמרו: הרי כל המדברים האלה גליליים, 8 ואיך כל אחד מאתנו שומע בשפת מולדתו? 9 פרתים אנחנו ומדים, עילמים ותושבי ארם נהרים, תושבי יהודה וקפדוקיה ופונטוס ואסיה, 10 פריגיה ופמפיליה, מצרים ומחוזות לוב הסמוכים לקירניה, תושבי רומא המתגוררים כאן, 11 יהודים וגרים, כרתיים וערבים - והנה אנחנו שומעים אותם מספרים בלשונותינו את גדלות האלהים!
12 הכל השתוממו ונבוכו. אמרו זה אל זה: מה זה צריך להיות? 13 אבל אחרים לעגו ואמרו: מלאי יין הם. 14 עמד כיפא עם האחד עשר, נשא קולו ודבר אליהם: אנשים יהודים, וכל יושבי ירושלים. זאת דעו לכם והקשיבו לדברי: 15 האנשים האלה אינם שכורים, כמו שאתם סבורים, שכן השעה תשע בבקר; 16 אלא שזה הדבר שנאמר על ידי יואל הנביא:
17 והיה באחרית הימים, נאם אלהים,
אשפוך את רוחי על כל בשר
ונבאו בניכם ובנותיכם;
בחוריכם חזיונות יראו
וזקניכם חלמות יחלמון.
18 וגם על עבדי ועל שפחותי בימים ההמה
אשפך את רוחי ונבאו.
19 ונתתי מופתים בשמים ממעל
ואותות בארץ מתחת,
דם ואש ותמרות עשן.
20 השמש יהפך לחשך והירח לדם
לפני בוא יום יהוה הגדול והנורא.
21 והיה כל אשר יקרא בשם יהוה ימלט.
22 אנשי ישראל, שמעו את הדברים האלה: ישוע מנצרת, איש שנתאשר לכם מטעם אלהים בגבורות ובנסים ובאותות אשר האלהים עשה על ידיו בתוככם, כפי שאתם עצמכם יודעים; 23 הוא שהסגר על פי עצת אלהים הנחרצה וידיעתו מראש - אותו לקחתם ובידי רשעים צלבתם והרגתם. 24 ואלהים הקימו לתחיה בהתירו את חבלי המות, שכן המות לא היה יכול לעצר אותו. 25 הן דוד אומר עליו:
שויתי יהוה לנגדי תמיד,
כי מימיני בל אמוט.
26 לכן שמח לבי ויגל כבודי,
אף בשרי ישכן לבטח,
27 כי לא תעזב נפשי לשאול,
לא תתן חסידיך לראות שחת.
28 תודיעני ארח חיים,
שבע שמחות את פניך.
29 אנשים אחים, אפשר לומר לכם בבטחון על דוד אבינו, שהוא מת וגם נקבר וקברו נמצא עמנו עד היום הזה. 30 מכיון שהיה נביא וידע כי אלהים נשבע לו שבועה להושיב מפרי חלציו על כסאו, 31 בחזותו מראש דבר על תחית המשיח - שלא נעזבה לשאול נפשו ובשרו לא ראה שחת. 32 את ישוע זה הקים אלהים לתחיה ועל זאת אנחנו כלנו עדים. 33 ולאחר שנשא אל ימין האלהים וקבל מאת האב את רוח הקדש המבטחת, שפך אותה כפי שאתם רואים וגם שומעים. 34 הרי דוד לא עלה השמימה, אלא שהוא אומר:
35 נאם יהוה לאדני, שב לימיני
עד אשית אויביך הדם לרגליך.
36 לכן ידע נא כל בית ישראל בברור, שאלהים שם לאדון ולמשיח את ישוע זה אשר אתם צלבתם.
37 כשמעם התעצבו מאד בלבם ואמרו לכיפא ולשאר השליחים: אנשים אחים, מה עלינו לעשות?
38 אמר להם כיפא: שובו בתשובה והטבלו איש איש מכם בשם ישוע המשיח לסליחת חטאיכם, ותקבלו את מתנת רוח הקדש; 39 כי לכם ההבטחה ולבניכם ולכל הרחוקים, לכל אשר יקרא להם אדני אלהינו.
40 גם במלים רבות אחרות העיד בהם והאיץ בהם באמרו: המלטו מן הדור הסורר הזה! 41 אלה שקבלו ברצון את דברו נטבלו, ובאותו יום נוספו כשלשת אלפים נפשות. 42 הם היו שוקדים על תורת השליחים, על ההתחברות, על בציעת הלחם ועל התפלות. 43 כל נפש נתמלאה יראה ומופתים ואותות רבים עשו השליחים. 44 כל המאמינים היו יחדיו ובכל אשר היה להם היו שתפים. 45 הם מכרו את אחזותיהם ואת רכושם וחלקו אותם לכל, לכל איש כפי צרכו. 46 יום יום התמידו להיות לב אחד בבית המקדש והיו בוצעים את הלחם בבתיהם, אוכלים את מזונם בשמחה ובתם לב 47 ומשבחים את אלהים. הם מצאו חן בעיני כל העם, והאדון הוסיף עליהם יום יום את הנושעים.
3
 1 כיפא ויוחנן היו בדרכם אל בית המקדש בעת תפלת מנחה, בשעה שלוש אחרי הצהרים. 2 ואיש אחד, פסח מבטן אמו, נשא לשם; מדי יום ביומו היו מניחים אותו ליד שער בית המקדש, השער המכנה מהדר, לבקש נדבות מן הבאים אל בית המקדש. 3 כראותו את כיפא ואת יוחנן עומדים להכנס לבית המקדש, בקש מהם נדבה. 4 נעץ בו כיפא את עיניו, וכן עשה גם יוחנן, ואמר: הבט אלינו! 5 הוא הסתכל אליהם בקוותו לקבל מהם משהו, 6 אלא שכיפא אמר: כסף וזהב אין לי, אבל את מה שיש לי, את זה אתן לך: בשם ישוע המשיח מנצרת - התהלך! 7 הוא החזיק בידו הימנית והקים אותו, ופתאום התחזקו רגליו וקרסליו. 8 קפץ האיש ועמד על רגליו. מיד הלך ונכנס אתם לבית המקדש כשהוא מהלך ומקפץ ומהלל את אלהים. 9 ראוהו כל האנשים מתהלך ומשבח את אלהים, 10 והכירו שזה הוא אשר היה יושב לבקש נדבות בשער המהדר של בית המקדש; נתמלאו תמהון ותדהמה על מה שקרה לו. 11 האיש לא הרפה מכיפא ויוחנן, ואז רצו אליהם כל האנשים, מלאי השתוממות, באולם הנקרא אולם שלמה. 12 ראה זאת כיפא ואמר אל העם: אנשי ישראל, למה אתם תמהים על הדבר הזה? ומדוע אתם מסתכלים בנו כאלו בכחנו או בחסידותנו עשינו שהוא יתהלך? 13 אלהי אברהם ויצחק ויעקב, אלהי אבותינו, פאר בכבוד את עבדו ישוע אשר מסרתם אותו וכפרתם בו לפני פילטוס כאשר החליט לשלחו לחפשי. 14 אתם כפרתם בקדוש ובצדיק ובקשתם שישחרר לכם איש רוצח, 15 ואת שר החיים הרגתם - הוא אשר אלהים הקימו מן המתים ועל זאת אנחנו עדים. 16 על סמך האמונה בשמו חזק שמו את האיש הזה אשר אתם רואים ומכירים, והאמונה בו נתנה לאיש את הרפואה השלמה הזאת לעיני כלכם. 17 ועתה, אחי, אני יודע שבבלי דעת פעלתם, כמו שפעלו מנהיגיכם. 18 אך אלהים קים בדרך זאת את אשר הודיע מקדם בפי כל הנביאים - שמשיחו יסבל. 19 לכן התחרטו ושובו בתשובה כדי שימחו חטאיכם, 20 למען יבואו ימי רוחה מלפני אדני והוא ישלח את אשר יעד לכם מקדם, את המשיח ישוע, 21 אשר צריך שיקבלו אותו השמים עד עת השבת הכל לתקונו, דבר שאלהים דבר מעולם בפי נביאיו הקדושים. 22 הן משה אמר אל אבותינו: נביא יקים לכם יהוה אלהיכם מקרב אחיכם, כמוני; אליו תשמעון ככל אשר ידבר אליכם. 23 והיה כל הנפש אשר לא תשמע אל הנביא ההוא ונכרתה מעמיה. 24 וכל הנביאים משמואל ואילך, כלם דברו והודיעו על אודות הימים האלה. 25 אתם בני הנביאים ובני הברית אשר כרת אלהים עם אבותינו באמרו אל אברהם: ונברכו בזרעך כל משפחות האדמה. 26 לכם ראשונה הקים אלהים את עבדו ושלח אותו לברך אתכם, בשובכם איש איש מדרכו הרעה.
4
 1 כאשר דברו אל העם באו אליהם הכהנים ונגיד בית המקדש והצדוקים; 2 כועסים היו על שלמדו את העם ובשרו בישוע את התחיה מן המתים. 3 הם תפסו אותם וכיון שהיה כבר ערב כלאו אותם עד למחרת. 4 אולם רבים מהשומעים את הדבר האמינו, ומספרם היה כחמשת אלפים איש.
5 למחרת נאספו שריהם וזקניהם וסופריהם בירושלים, 6 גם חנן הכהן הגדול וקיפא ויוחנן ואלכסנדר ובני משפחות הכהנים הגדולים. 7 הם העמידו אותם בתוך ושאלו: באיזה כח או באיזה שם עשיתם את זאת?
8 כיפא נתמלא רוח הקדש ואמר להם: שרי העם וזקני ישראל, 9 אם אנחנו נחקרים היום על מעשה טוב שנעשה לאיש חולה - כיצד נרפא האיש הזה   10 שיהא ידוע לכלכם ולכל עם ישראל כי בשם ישוע המשיח מנצרת, אשר אתם צלבתם ואשר אלהים הקימו מן המתים, בשם הזה הוא עומד בריא לפניכם. 11 הוא האבן שמאסתם, אתם הבונים, אשר היתה לראש פנה. 12 ואין רפואה באחר, כי אין שם אחר נתון לבני אדם תחת השמים, ובו עלינו להרפא.
13 כשראו את בטחונם של כיפא ויוחנן והבחינו שהם אנשים פשוטים ובלתי מלמדים - תמהו. הם זהו אותם, שבעבר היו יחד עם ישוע. 14 אך בראותם את האיש שנרפא עומד עמהם, לא היה להם מה לטען. 15 לאחר שצוו עליהם לצאת מן הסנהדרין התיעצו יחדיו. 16 אמרו: מה נעשה לאנשים האלה? הרי אות ברור נעשה על ידם, גלוי הוא לכל יושבי ירושלים ואין אנו יכולים להכחיש אותו. 17 אבל כדי שלא יוסיף הדבר להתפרסם בעם, נאים עליהם שלא ידברו עוד בשם הזה אל שום אדם. 18 הם קראו להם וצוו אותם שלא לדבר ולא ללמד דבר בשם ישוע.
19 השיבו כיפא ויוחנן ואמרו להם: האם מצדק לפני אלהים לשמע לכם יותר מאשר לאלהים? שפטו אתם! 20 הרי איננו יכולים שלא להגיד את אשר ראינו ושמענו!
21 אחרי איומים נוספים שחררו אותם, כי לא מצאו דרך להעניש אותם בגלל העם, שכן הכל שבחו את אלהים על מה שנעשה; 22 כי בן ארבעים שנה ומעלה היה האיש אשר נעשה בו נס הרפוי הזה. 23 לאחר ששחררו הלכו אל חבריהם וספרו מה שאמרו להם ראשי הכהנים והזקנים. 24 הם שמעו זאת ובלב אחד נשאו קולם לאלהים ואמרו: אדני, אתה אשר עשית את השמים ואת הארץ את הים ואת כל אשר בם, 25 בפי עבדך דוד אבינו אמרת ברוח הקדש:
למה רגשו גוים
ולאמים יהגו ריק?
26 יתיצבו מלכי ארץ
ורוזנים נוסדו יחד
על יהוה ועל משיחו.
27 כי אמנם נאספו בעיר הזאת הורדוס ופונטיוס פילטוס עם גוים ולאמי ישראל על עבדך הקדוש ישוע אשר משחת - 28 לעשות את מה שבידך ועצתך כבר מקדם גזרת שיהיה. 29 וכעת, אדני, ראה את איומיהם ותן לעבדיך לומר את דברך בכל אמץ הלב, 30 בנטותך את ידך למרפא ולעשית אותות ומופתים על ידי שם ישוע עבדך הקדוש.
31 כשסימו את תפלתם הזדעזע המקום שהתאספו בו וכלם נתמלאו רוח הקדש ודברו את דבר אלהים באמץ לב. 32 קהל המאמינים היה לב אחד ונפש אחת. איש מהם לא אמר על דבר מקניניו כי שלו הוא, אלא שתפים היו בכל. 33 השליחים העידו בכח רב על תחית האדון ישוע וחסד רב היה על כלם. 34 גם לא היה בהם איש שרוי במחסור, כי כל בעלי השדות ובעלי הבתים מכרו את נכסיהם והביאו את כסף מחירם. 35 הם הניחוהו לרגלי השליחים ולכל איש נתן כפי צרכו. 36 ויוסף, אשר השליחים כנוהו בר נבא, כלומר בן הנחמה, איש לוי יליד קפריסין, 37 מכר את שדהו וגם הוא הביא את הכסף והניחו לרגלי השליחים.
5
 1 איש אחד, חנניה שמו, ואשתו שפירה מכרו שדה. 2 בידיעת אשתו הוא נטל לעצמו חלק מן הכסף ואחרי כן הביא חלק מסים והניחו לרגלי השליחים. 3 אמר לו כיפא: חנניה, למה זה מלא השטן את לבך לשקר לרוח הקדש ולטל לעצמך ממחיר השדה? 4 הרי כשעמד ברשותך - שלך היה, ואחרי שנמכר עמדה תמורתו ברשותך. למה עלה על לבך מעשה זה? לא לבני אדם שקרת כי אם לאלהים! 5 כששמע חנניה את הדברים האלה נפל ונפח את רוחו, ופחד גדול נפל על כל השומעים. 6 קמו הצעירים, עטפו אותו, נשאוהו החוצה וקברו אותו.
7 כשלוש שעות לאחר מכן נכנסה אשתו והיא איננה יודעת מה שארע. 8 פנה אליה כיפא ואמר: הגידי לי, האם במחיר הזה מכרתם את השדה?
אמרה: כן, במחיר הזה.
9 אמר לה כיפא: למה התאחדתם שניכם לנסות את רוח אלהים? הנה בפתח רגלי הקוברים את בעלך והם ישאו אותך החוצה. 10 מיד נפלה לרגליו ונפחה את רוחה. כשנכנסו הבחורים מצאוה מתה. הם נשאו אותה החוצה וקברו אותה על יד בעלה. 11 פחד גדול נפל על כל הקהלה ועל כל השומעים את הדברים האלה. 12 אותות ומופתים רבים עשו השליחים בקרב העם, והכל נאספו לב אחד באולם שלמה. 13 מן האחרים לא העז איש להצטרף אליהם, אך העם הוקיר אותם. 14 ואמנם נספחו אל האדון עוד מאמינים, גברים ונשים רבים מאד, 15 עד כי נשאו את החולים אל הרחובות ושמו אותם על מטות ומצעים כדי שבבוא כיפא אפלו רק צלו יצל על כמה מהם. 16 גם המון העם מן הערים הסמוכות לירושלים נקבצו כשהם נושאים חולים ומענים על ידי רוחות טמאות, וכלם נרפאו.
17 הכהן הגדול וכל אנשיו, אנשי כת הצדוקים, נתמלאו קנאה. הם קמו, 18 תפסו את השליחים ושמו אותם בכלא העירוני. 19 אלא שמלאך יהוה פתח בלילה את דלתות בית הכלא והוציאם באמרו: 20 לכו והתיצבו במקדש ודברו אל העם את כל דברי החיים האלה. 21 הם שמעו ועם שחר נכנסו לבית המקדש והחלו ללמד.
בא הכהן הגדול ואנשיו וכנסו את הסנהדרין וכל מועצת זקני בני ישראל. הם שלחו אל הכלא להביא אותם, 22 אך כשבאו המשרתים לא מצאו אותם בכלא. חזרו והודיעו: 23 מצאנו את בית הסהר סגור באפן בטוח לחלוטין והשומרים נצבים ליד הדלתות. אבל כשפתחנו לא מצאנו איש בפנים. 24 לשמע הדברים האלה נבוכו נגיד בית המקדש וראשי הכהנים; תמהים היו על פשר הדבר. 25 אז בא מישהו והודיע להם: הנה האנשים אשר שמתם במאסר עומדים בבית המקדש ומלמדים את העם! 26 הלך הנגיד עם המשרתים והביאו אותם, אך לא בכח, כי פחדו מן העם פן ירגמו אותם.
27 הביאו אותם והעמידום לפני הסנהדרין. שאל אותם הכהן הגדול: 28 האם לא צוינו עליכם בתקף שלא ללמד בשם הזה? והנה מלאתם את ירושלים בתורתכם ואתם מתכונים להביא עלינו את דם האיש הזה!
29 השיב כיפא עם השליחים ואמר: לאלהים צריך להשמע יותר מאשר לבני אדם. 30 אלהי אבותינו הקים את ישוע אשר הרגתם בהוקעה על עץ. 31 את זה הרים אלהים בימינו להיות שר ומושיע, לתת לישראל תשובה וסליחת חטאים. 32 אנחנו עדי הדברים האלה, וגם רוח הקדש אשר נתן האלהים לשומעים בקולו. 33 כשמעם את זאת התרתחו והחליטו להרג אותם. 34 אבל אחד מן הפרושים בסנהדרין, גמליאל שמו, מורה תורה מכבד בעיני כל העם, קם וצוה להוציא את השליחים החוצה לזמן מה. 35 אמר להם: אנשי ישראל, הזהרו לכם במה שאתם מתכונים לעשות לאנשים האלה; 36 כי לפני הימים האלה קם תודס, שהתימר להיות מישהו, ונספחו אליו כארבע מאות איש. הוא נהרג וכל אשר שמעו בקולו נפוצו והיו לאין. 37 אחריו קם יהודה הגלילי בימי מפקד התושבים, ומשך אחריו אנשים. הלה נהרג וכל המציתים לו נתפזרו. 38 ועתה אני אומר לכם, חדלו מן האנשים האלה והניחו להם, כי העצה או הפעלה הזאת תופר  אם מאת בני אדם היא. 39 אבל אם מאת אלהים היא, לא תוכלו להפר אותה פן תמצאו נלחמים באלהים!
40 הם שמעו בקולו וקראו לשליחים. לאחר שהלקו אותם וצוו עליהם שלא ידברו בשם ישוע, שחררו אותם. 41 יצאו השליחים מלפני הסנהדרין שמחים על שזכו לסבל חרפה למען השם. 42 ויום יום, בבית המקדש ובבתים, לא חדלו ללמד ולבשר על המשיח ישוע.
6
 1 בימים ההם, כשגדל מספר התלמידים, החלו היהודים דוברי היונית להתלונן על דוברי העברית על שהזניחו את אלמנותיהם בחלקת הסעד היומית. 2 קראו שנים עשר השליחים את המון התלמידים ואמרו: לא רצוי שאנחנו נעזב את דבר אלהים ונשרת בשלחנות. 3 לכן, אחים, בחרו מביניכם שבעה אנשים בעלי שם טוב, מלאי רוח וחכמה, ונפקיד אותם על הענין הזה. 4 ואנחנו נתמיד בתפלה ובשרות דבר אלהים. 5 נתקבל הדבר בעיני כל הקהל ובחרו את סטפנוס, איש מלא אמונה ורוח הקדש, ואת פיליפוס, את פרוכורוס ואת ניקנור, את טימון ואת פרמנס ואת ניקולאוס, שהיה גר מאנטיוכיה. 6 העמידו אותם לפני השליחים, התפללו וסמכו ידים עליהם.
7 דבר אלהים שגשג ומספר התלמידים בירושלים גדל מאד וגם המון רב מן הכהנים נשמעו לאמונה. 8 סטפנוס, שהיה מלא חסד וגבורה, עשה אותות ומופתים גדולים בקרב העם. 9 קמו אנשים מבית הכנסת של המשחררים - כך היה מכנה - וגם אנשים מקירניה ואלכסנדריה ומקליקיה ואסיה, והתוכחו עם סטפנוס, 10 אך לא יכלו לעמד נגד החכמה והרוח אשר בעזרתן דבר. 11 הם הדיחו אנשים לומר, שמענו אותו מדבר דברי נאצה על משה ועל אלהים, 12 והסיתו את העם ואת הזקנים והסופרים. קמו עליו ותפסו אותו והביאוהו אל הסנהדרין. 13 שם העמידו עדי שקר והללו אמרו: האיש הזה איננו חדל לדבר דברים נגד המקום הקדוש הזה ונגד התורה, 14 כי שמענו אותו אומר שישוע מנצרת הזה יהרס את המקום הזה וישנה את החקים שמסר לנו משה.
15 הביטו בו כל היושבים בסנהדרין וראו את פניו כפני מלאך.
7
 1 שאל הכהן הגדול: האם נכונים הדברים האלה? 2 השיב סטפנוס ואמר: אנשים, אחים ואבות, שמעו נא. אלהי הכבוד נראה אל אברהם אבינו בהיותו בארם נהרים, לפני שגר בחרן, 3 ואמר אליו, לך לך מארצך וממולדתך ובוא אל הארץ אשר ארא. 4 אז יצא מארץ כשדים וגר בחרן, ואחרי מות אביו העביר אותו אלהים משם אל הארץ הזאת אשר אתם גרים בה כעת. 5 ולא נתן לו בה נחלה, אף לא מדרך כף רגל. הוא הבטיח לתת אותה לאחזה לו ולזרעו אחריו בטרם היה לו בן. 6 כמו כן אמר לו האלהים כי גר יהיה זרעו בארץ נכריה ויעבידו אותו ויענוהו ארבע מאות שנה. 7 וגם את הגוי אשר יעבדו דן אנכי, אמר אלהים, ואחרי כן יצאו ויעבדוני במקום הזה. 8 גם נתן לו את ברית המילה וכשהוליד את יצחק מל אותו ביום השמיני; ויצחק את יעקב, ויעקב את שנים עשר האבות.
9 האבות קנאו ביוסף ומכרו אותו מצרימה, אך אלהים היה אתו 10 והציל אותו מכל צרותיו; גם נתן לו חן וחכמה לפני פרעה מלך מצרים, והלה מנה אותו על מצרים ועל כל ביתו. 11 אבל רעב בא על כל ארץ מצרים וארץ כנען וגם צרה גדולה, ואבותינו לא מצאו אכל. 12 כאשר שמע יעקב כי יש חטה במצרים, שלח את אבותינו בפעם הראשונה. 13 בפעם השניה התודע יוסף אל אחיו, ומוצאו של יוסף נתגלה לפרעה. 14 שלח יוסף וקרא ליעקב אביו ולכל משפחתו, שבעים וחמש נפשות. 15 יעקב ירד מצרימה ושם מת הוא ואבותינו. 16 הם הובאו לשכם ונטמנו בקבר שקנה אברהם במחיר כסף מבני חמור אשר בשכם.
17 כשקרב מועד קיום ההבטחה שנשבע אלהים לאברהם, גדל העם והתרבה במצרים, 18 עד שקם מלך חדש אשר לא ידע את יוסף. 19 זה התחכם לעמנו והרע לאבותינו בהכריחו אותם להפקיר את עולליהם כדי שלא יחיו. 20 בעת ההיא נולד משה, שהיה טוב בעיני אלהים. שלושה חדשים גדל בבית אביו 21 וכאשר הפקר אספה אותו בת פרעה וגדלה אותו לה לבן. 22 משה למד בכל חכמת המצרים והיה בן חיל בדבריו ובמעשיו.
23 כשמלאו לו ארבעים שנה עלה על לבו לפקד את אחיו בני ישראל. 24 כראותו איש אחד מכה הגן עליו ונקם את נקמתו של הנפגע בהמיתו את המצרי. 25 הוא חשב שאחיו יבינו כי על ידיו יתן להם אלהים תשועה, אלא שהם לא הבינו. 26 ביום השני הופיע ביניהם כאשר רבו, ובקש לפיס אותם לשלום באמרו, אנשים אחים אתם, למה תרעו זה לזה? 27 אבל הפוגע ברעהו הדף אותו ואמר, מי שמך לשר ושפט עלינו? 28 הלהרגני אתה אמר כאשר הרגת אתמול את המצרי? 29 בגלל הדבר הזה ברח משה והיה לגר בארץ מדין ושם הוליד שני בנים.
30 כעבר ארבעים שנה נראה אליו מלאך במדבר הר סיני, בלבת אש מתוך הסנה. 31 ראה משה ותמה על המראה, אך כשנגש להביט היה אליו קול אדני: 32 אנכי אלהי אבותיך, אלהי אברהם, יצחק ויעקב. משה נחרד ולא העז להביט. 33 אמר אליו אלהים, של נעליך מעל רגליך, כי המקום אשר אתה עומד עליו אדמת קדש הוא. 34 ראה ראיתי את עני עמי אשר במצרים ואת נאקתם שמעתי וארד להצילם; ועתה לכה ואשלחך מצרימה. 35 משה זה, אשר כפרו בו באמרם מי שמך לשר ושפט - אותו שלח אלהים ביד המלאך הנראה אליו בסנה, להיות לשר וגואל. 36 הוא הוציאם בעשותו אותות ומופתים בארץ מצרים ובים סוף, וכן גם במדבר במשך ארבעים שנה. 37 זהו אותו משה אשר אמר לבני ישראל, נביא מקרב אחיכם, כמוני, יקים לכם יהוה. 38 הוא האיש שהיה בקהל במדבר עם המלאך הדובר אליו בהר סיני ועם אבותינו, האיש שקבל דברי חיים לתת לנו. 39 ואבותינו לא רצו לשמע בקולו כי אם דחו אותו ובלבבם שבו מצרימה, 40 באמרם אל אהרן עשה לנו אלהים אשר ילכו לפנינו, כי זה משה אשר העלנו מארץ מצרים לא ידענו מה היה לו. 41 ואכן עשו עגל באותם ימים והקריבו זבח לאליל, ושמחו במעשי ידיהם. 42 אז פנה האלהים ומסר אותם לפלחן צבא השמים ככתוב בספר הנביאים, הזבחים ומנחה הגשתם לי במדבר ארבעים שנה, בית ישראל? 43 ונשאתם את סכת מלך ואת כוכב אלהיכם ריפן, הצלמים אשר עשיתם להשתחוות להם. והגליתי אתכם מהלאה לבבל.
44 משכן העדות היה לאבותינו במדבר, כמו שצוה המדבר אל משה לעשותו על פי התבנית שראה. 45 אבותינו קבלו אותו ובהנהגת יהושע הביאוהו לאחזת הגוים אשר גרשם אלהים מפני אבותינו, עד שהגיעו ימי דוד. 46 הוא מצא חן בעיני אלהים ובקש למצא משכן לאלהי יעקב. 47 אמנם שלמה בנה לו בית, 48 אך העליון איננו שוכן בהיכלות מעשי ידים, כמו שאומר הנביא, 49 השמים כסאי והארץ הדם רגלי. אי זה בית אשר תבנו לי, נאם יהוה, ואי זה מקום מנוחתי? 50 הלא את כל אלה ידי עשתה.
51 קשי ערף וערלי לב ואזנים, תמיד מתנגדים אתם לרוח הקדש, כאבותיכם כן גם אתם. 52 את מי מהנביאים לא רדפו אבותיכם? גם הרגו את אלה שהגידו מראש את דבר בוא הצדיק אשר כעת אתם הייתם מסגיריו והורגיו; 53 אתם שקבלתם את התורה באמצעות מלאכים ולא שמרתם אותה. 54 כשמעם את הדברים האלה כעסו עד עמק לבם וחרקו עליו שניהם; 55 והוא מלא רוח הקדש ומביט השמימה. ראה את כבוד אלהים ואת ישוע עומד לימין האלהים 56 ואמר: הנני רואה את השמים פתוחים ואת בן האדם עומד לימין האלהים. 57 אך הם צעקו בקול גדול, באטמם את אזניהם, וכאיש אחד הסתערו עליו, 58 הדפוהו אל מחוץ לעיר וסקלו אותו באבנים. העדים הניחו את בגדיהם לרגלי בחור אחד, שאול שמו, 59 וסטפנוס נסקל כשהוא זועק ואומר: אדוני ישוע, קבל את רוחי! 60 כמו כן כרע על ברכיו וצעק בקול גדול: אדני, אל תפקד עליהם את החטא הזה! אמר זאת ומת.
8
 1 גם שאול הסכים להריגתו. 2 אז אספו אנשים יראי שמים את סטפנוס וספדו עליו מספד גדול. 3 ושאול עשה שמות בקהלה; הוא עבר מבית לבית וגרר גברים ונשים והסגירם לכלא. 4 האנשים שנפוצו עברו בארץ ובשרו את דבר אלהים. 5 אז ירד פיליפוס אל עיר בשומרון והכריז להם את המשיח. 6 המון העם הקשיב בלב אחד לדברי פיליפוס, כשמעם וכראותם את האותות שעשה; 7 כי רבים אשר היו אחוזי רוחות טמאה, הרוחות יצאו מהם והן צועקות בקול גדול. גם משתקים ופסחים רבים נרפאו 8 ושמחה גדולה היתה בעיר ההיא.
9 איש אחד, שמעון שמו, היה עוסק זה מכבר בכשוף בשומרון ומדהים את תושבי העיר באמרו על עצמו שהוא אדם גדול. 10 הכל הקשיבו אליו, מקטן ועד גדול. אמרו: האיש הזה הוא כח האלהים הנקרא הכח הגדול. 11 הם הקשיבו אליו מפני שזמן רב הדהים אותם בכשפיו. 12 אבל כאשר האמינו לפיליפוס בבשרו על מלכות האלהים ושם ישוע המשיח, נטבלו גברים ונשים, 13 וגם שמעון עצמו האמין. הוא נטבל ונספח אל פיליפוס; וכראותו את האותות והמופתים הגדולים שנעשו, נתמלא תמהון.
14 השליחים אשר בירושלים שמעו ששומרון קבלה את דבר אלהים ושלחו אליהם את כיפא ואת יוחנן. 15 הללו ירדו לשם והתפללו בעדם שיקבלו את רוח הקדש, 16 כי עוד לא צלחה הרוח על איש מהם; הם רק נטבלו בשם האדון ישוע. 17 אז סמכו ידים עליהם והם קבלו את רוח הקדש. 18 כשראה שמעון כי בסמיכת ידי השליחים נתנת רוח הקדש, הגיש להם כסף באמרו: 19 תנו גם לי את הסמכות הזאת, שכל מי שאניח עליו את ידי יקבל את רוח הקדש.
20 אמר לו כיפא: כספך יהא אתך לאבדון, מפני שחשבת לקנות בכסף את מתנת אלהים. 21 אין לך חלק ונחלה בדבר הזה, כי לבבך איננו ישר לפני האלהים. 22 על כן שוב מרשעתך זו והתחנן אל יהוה, אולי תסלח לך מזמת לבך; 23 כי אני רואה אותך נתון במרורת לענה ובכבלי רשע.
24 השיב שמעון ואמר: התחננו אתם בעדי אל האדון שלא יבוא עלי דבר ממה שאמרתם.
25 לאחר שהעידו את עדותם ודברו את דבר האדון חזרו לירושלים ובדרכם בשרו את הבשורה בכפרים רבים של שומרונים. 26 מלאך יהוה דבר אל פיליפוס ואמר: קום ולך דרומה בדרך היורדת מירושלים לעזה, בדרך המדברית. 27 הוא קם והלך. והנה איש אתיופי, סריס ושר בחצר קנדק מלכת האתיופים וממנה על כל אוצרותיה, חוזר לארצו לאחר שבא להשתחוות בירושלים, 28 והוא יושב במרכבתו וקורא בספר ישעיהו הנביא. 29 אמרה הרוח לפיליפוס: התקרב והלוה אל המרכבה הזאת. 30 פיליפוס רץ אל המרכבה ושמע אותו קורא בישעיהו הנביא. שאל אותו: האם אתה מבין מה שאתה קורא? 31 השיב ואמר: ואיך אוכל אם לא ידריך אותי איש? הוא בקש מפיליפוס שיעלה וישב אתו. 32 קטע הכתוב שקרא היה:
כשה לטבח יובל וכרחל לפני גזזיה נאלמה,
ולא יפתח פיו.
33 מעצר וממשפט לקח ואת דורו מי ישוחח,
כי נגזר מארץ חיים.
34 אמר הסריס אל פיליפוס: אשאל אותך, על מי הנביא אומר זאת, על עצמו או על מישהו אחר?
35 פתח פיליפוס בדברו ובהתחילו מן הכתוב הזה בשר לו את ישוע. 36 כאשר נסעו בדרך באו אל מקום מים. אמר הסריס: הנה מים. מה ימנע אותי מהטבל?
38 הוא צוה לעצר את המרכבה ושניהם ירדו אל המים, הן פיליפוס והן הסריס, ופיליפוס הטבילו. 39 כשעלו מתוך המים חטפה רוח יהוה את פיליפוס, והסריס לא ראה אותו עוד. אז נסע לדרכו שמח. 40 ופיליפוס נראה באשדוד. הוא עבר ובשר בכל הערים עד בואו לקיסריה.
9
 1 ושאול עודנו מפיח איומים ורצח נגד תלמידי האדון. הוא בא אל הכהן הגדול 2 ובקש ממנו אגרות לבתי הכנסת בדמשק, כדי שיאסר בכבלים את מי שימצא מן המחזיקים בדרך ההיא, הן גברים והן נשים, ויביא אותם לירושלים. 3 בעת שהלך והתקרב לדמשק, פתאום נגה סביבו אור מן השמים. 4 הוא נפל ארצה ושמע קול אומר אליו: שאול, שאול, למה תרדפני?
5 שאל שאול: מי אתה, אדוני?
אנכי ישוע אשר אתה רודף. 6 אבל קום לך העירה ויאמר לך מה שעליך לעשות.
7 האנשים הנוסעים אתו עמדו אלמים. הם שמעו את הקול, אך לא ראו איש. 8 שאול קם מן הארץ וכשפקח את עיניו לא ראה דבר. החזיקו בידו והוליכוהו לדמשק. 9 במשך שלושה ימים לא ראה בעיניו ולא אכל ולא שתה.
10 בדמשק היה תלמיד אחד, חנניה שמו, והאדון אמר אליו במראה חזון: חנניה!
הוא השיב: הנני, אדוני. 11 אמר אליו האדון: קום לך אל הרחוב הנקרא ישר ובקש בבית יהודה איש טרסי, שאול שמו. הנהו מתפלל 12 ובחזון ראה איש, חנניה שמו, נכנס ושם עליו את ידיו כדי שיראה שוב.
13 השיב חנניה: אדוני, שמעתי מפי רבים על האיש הזה, כמה רעות עשה לקדושיך בירושלים. 14 וגם פה יש לו סמכות מאת ראשי הכהנים לאסר את כל הקוראים בשמך.
15 אמר לו האדון: לך, כי כלי נבחר הוא לי לשאת את שמי לפני גוים ומלכים ולפני בני ישראל. 16 ואני אראה לו כמה עליו לסבל למען שמי.
17 הלך חנניה ונכנס לבית; הוא סמך עליו ידים ואמר: שאול, אחי. האדון ישוע שנראה אליך בדרך בואך שלחני כדי שתראה שוב ותמלא רוח הקדש. 18 מיד נפלו מעיניו כמו קשקשים ונפקחו עיניו. הוא קם ונטבל, 19 ולאחר שאכל התחזק. 20 ובלי להתמהמה הכריז על ישוע בבתי הכנסת, שהוא בן האלהים. 21 נדהמו כל השומעים ואמרו: הרי זהו האיש שבירושלים עשה שמות בקרב הקוראים בשם הזה ולמטרה זאת בא הנה, להביאם בכבלים אל הכהנים הגדולים. 22 ברם שאול נתמלא ביתר כח והביך את היהודים הגרים בדמשק בהוכיחו כי זהו המשיח.
23 כעבר זמן נכר נועצו יהודים אלה להמיתו, 24 אך מזמתם נודעה לשאול. מאחר ששמרו את השערים יומם ולילה כדי להרגו, 25 לקחו אותו התלמידים בלילה והורידוהו בסל מן החומה. 26 כאשר בא שאול לירושלים ונסה להלוות אל התלמידים פחדו ממנו כלם, כי לא האמינו שהוא תלמיד. 27 לקח אותו בר נבא והביאו אל השליחים. הוא ספר להם כיצד ראה שאול בדרך את האדון, שגם דבר אליו, וכיצד בדמשק דבר בבטחון בשם ישוע. 28 אחרי כן היה שאול אתם, יוצא ובא בירושלים ומדבר בבטחון בשם האדון ישוע. 29 הוא דבר וגם התוכח עם היהודים היונים והם נסו להמיתו. 30 כשנודע הדבר לאחים הורידוהו לקיסריה ושלחו אותו אל טרסוס. 31 באותה עת היה שלום לקהלה בכל יהודה והגליל ובשומרון; היא נבנתה והתהלכה ביראת יהוה, וגדלה במספר בעדוד רוח הקדש. 32 כאשר סבב כיפא בכל המקומות ירד גם אל הקדושים שגרו בלוד. 33 שם מצא איש, אינאס שמו, והוא משתק ושוכב במטה זה שמונה שנים. 34 אמר אליו כיפא: אינאס, ישוע המשיח מרפא אותך! קום וסדר את מטתך! הוא קם מיד. 35 ראו אותו כל תושבי לוד והשרון ופנו אל האדון.
36 ביפו היתה תלמידה ושמה טביתא, כלומר צביה, והיא רבת מעשים טובים ומרבה בגמילות חסדים. 37 בימים ההם חלתה ומתה, ולאחר שרחצוה שמו אותה בחדר העליה. 38 כיון שלוד קרובה ליפו והתלמידים שמעו כי כיפא שם, שלחו אליו שני אנשים להפציר בו שימהר לבוא אליהם. 39 כיפא קם והלך אתם. כשהגיע הכניסוהו אל העליה, וכל האלמנות עמדו לידו בוכיות והראו לו כתנות ובגדים שעשתה צביה בעודה עמהן. 40 הוציא כיפא את כלם החוצה, כרע על ברכיו והתפלל, ובפנותו אל הגופה אמר: טביתא, קומי! היא פקחה את עיניה וכשראתה את כיפא ישבה. 41 הוא הושיט אליה את ידו והקים אותה. אז קרא לקדושים ולאלמנות והציג אותה חיה לפניהם. 42 הדבר נודע בכל יפו ורבים האמינו באדון. 43 אחרי כן נשאר כיפא ביפו ימים רבים אצל איש אחד שהתפרנס מעבוד עורות, שמעון שמו.
10
 1 איש היה בקיסריה, קורנליוס שמו, שר מאה מן הגדוד הנקרא האיטלקי; 2 חסיד היה וירא אלהים הוא וכל ביתו, וגומל חסדים רבים לעם ומתפלל בכל עת. 3 באחד הימים, סמוך לשעה שלוש אחרי הצהרים, ראה מראה ברור: מלאך אלהים בא אליו ואומר לו, קורנליוס! 4 כשהביט בו נתמלא פחד ואמר: מה זה, אדוני?
השיב לו המלאך: תפלותיך וצדקותיך עלו לזכרון לפני האלהים. 5 ועכשו שלח אנשים ליפו וקרא לשמעון המכנה כיפא. 6 הוא מתארח אצל ברסי אחד, שמעון שמו, אשר ביתו על יד הים. 7 אחרי שהלך המלאך המדבר אליו, קרא קורנליוס לשנים מעבדיו ולחיל ירא שמים שהיה ממשרתיו המקרבים. 8 הוא ספר להם את הכל ושלח אותם ליפו.
9 למחרת, כאשר נסעו בדרך והתקרבו אל העיר, עלה כיפא אל הגג להתפלל; זה היה בערך בשעת הצהרים. 10 הוא היה רעב ורצה לאכל. אבל בעת שהכינו את האכל היתה עליו הרוח 11 והנה הוא רואה את השמים נפתחים ויורד איזה כלי דומה למפרש גדול, מורד בארבע קצותיו אל הארץ, 12 ובו מכל חיות הארץ והרמשים ומכל עוף השמים. 13 וקול היה אליו: קום, כיפא, שחט ואכל!
14 אמר כיפא: בשום פנים לא, אדוני, כי מעולם לא אכלתי שום פגול וטמא.
15 שנית היה הקול אליו: לאשר טהר אלהים, אתה אל תקרא טמא. 16 כך היה שלוש פעמים ומיד נלקח הכלי השמימה.
17 כיפא היה עודנו חוכך בדעתו מה כונת המראה שראה, והנה האנשים, שנשלחו מאת קורנליוס וחפשו את ביתו של שמעון, עמדו בשער. 18 הם קראו ושאלו אם שמעון המכנה כיפא מתארח שם. 19 כשהרהר כיפא על המראה אמרה לו הרוח: הנה כמה אנשים מבקשים אותך. 20 קום, רד ולך אתם, אל תהסס, כי אני שלחתים.
21 ירד כיפא אל האנשים ואמר: הנה אני האיש שאתם מבקשים. לשם מה באתם? 22 השיבו ואמרו: שר המאה קורנליוס, איש צדיק וירא אלהים אשר שם טוב לו בקרב כל העם היהודי, צוה על ידי מלאך קדוש לקרא לך אל ביתו ולשמע דברים מפיך. 23 כיפא הזמינם להכנס וארח אותם.
למחרת קם ויצא אתם, וכמה מן האחים שביפו נלוו אליו. 24 יום לאחר מכן באו לקיסריה, וקורנליוס חכה להם עם בני משפחתו וידידיו המקרבים שכנס אצלו. 25 כאשר הגיע כיפא נגש אליו קורנליוס, נפל לרגליו והשתחוה. 26 הקים אותו כיפא באמרו: קום! גם אני עצמי בן אנוש. 27 כשהוא משוחח אתו נכנס הביתה ומצא נאספים רבים. 28 אמר להם: אתם יודעים שאסור לאיש יהודי להיות חבר לנכרי או לבוא אליו, אך לי הראה אלהים שלא לקרא לשום אדם שקוץ או טמא. 29 לכן גם באתי ללא התנגדות כשנקראתי. כעת אני שואל לשם מה קראתם לי?
30 השיב קורנליוס: לפני שלושה ימים התפללתי בביתי בדיוק בשעה הזאת, בשלוש אחרי הצהרים, והנה עמד לפני איש בלבוש מבהיק 31 ואמר, קורנליוס, תפלתך נשמעה וצדקותיך עלו לזכרון לפני אלהים. 32 שלח ליפו וקרא לשמעון המכנה כיפא. הוא מתארח בביתו של שמעון הברסי על יד הים. 33 לפיכך שלחתי אליך מיד ואכן טוב עשית שבאת. כעת אנחנו כלנו נמצאים לפני האלהים לשמע את כל מה שאדני צוה עליך. 34 פתח כיפא בדברו ואמר: באמת רואה אני שאלהים איננו נושא פנים, 35 אלא בכל עם ועם מי שירא אותו ועושה צדק רצוי לפניו. 36 אתם יודעים את הדבר ששלח לבני ישראל, בבשרו שלום על ידי ישוע המשיח אדון הכל, 37 דבר שהיה בכל יהודה והחל בגליל לאחר הטבילה שהכריז יוחנן: 38 ישוע מנצרת, אשר אלהים משח אותו ברוח הקדש ובגבורה, התהלך בארץ כשהוא עושה חסד ומרפא את כל הנדכאים תחת יד השטן, כי אלהים היה אתו. 39 ואנו עדים על כל מה שעשה בארץ היהודים ובירושלים; הוא אשר גם הרגוהו בהוקעה על עץ. 40 אותו הקים האלהים ביום השלישי ונתן לו להראות, 41 לא לכל העם, אלא לעדים שאלהים קבע אותם מראש, לנו אשר אכלנו ושתינו אתו אחרי קומו מן המתים. 42 הוא צוה עלינו להכריז לעם ולהעיד כי אותו שם האלהים לשופט החיים והמתים. 43 עליו כל הנביאים מעידים כי כל המאמין בו יקבל בשמו סליחת חטאים. 44 בשעה שדבר כיפא את הדברים האלה צלחה רוח הקדש על כל השומעים את הדבר. 45 המאמינים בני המילה אשר נלוו אל כיפא השתוממו על שמתנת רוח הקדש נשפכה גם על הגוים, 46 שכן שמעו אותם מדברים בלשונות ונותנים גדלה לאלהים. 47 הגיב כיפא ואמר: האם יכול מישהו למנע את הטבילה במים מאלה שקבלו את רוח הקדש כמונו? 48 הוא צוה עליהם להטבל בשם ישוע המשיח. אחרי כן בקשו ממנו להשאר אצלם כמה ימים.
11
 1 השליחים והאחים אשר ביהודה שמעו שגם הגוים קבלו את דבר אלהים. 2 אבל כאשר עלה כיפא לירושלים התוכחו אתו בני המילה באמרם: 3 נכנסת אל אנשים ערלים ואכלת אתם!
4 התחיל כיפא לספר להם את הענין לפי הסדר: 5 מתפלל הייתי בעיר יפו ובהיותי בהתעלות ראיתי מראה: איזה כלי דומה למפרש גדול מורד בארבע קצותיו מן השמים ומגיע עד אלי. 6 כשהתבוננתי בו ראיתי את בהמת הארץ, את חיות היער והרמשים ואת עוף השמים. 7 גם שמעתי קול אומר אלי, קום, כיפא, שחט ואכל. 8 אלא שאמרתי, בשום פנים לא, אדוני, כי מעולם לא נכנס לתוך פי פגול או טמא. 9 שנית השיב קול מן השמים, לאשר טהר אלהים, אתה אל תקרא טמא. 10 זה היה שלוש פעמים והכל שב והעלה לשמים. 11 והנה בדיוק אז עמדו שלושה אנשים ליד הבית אשר הייתי בו והם נשלחו אלי מקיסריה. 12 הרוח אמרה לי ללכת אתם ולא להסס. גם ששת האחים האלה באו אתי ונכנסנו לביתו של האיש. 13 הוא ספר לנו שראה את המלאך בביתו, עומד ואומר: שלח אל יפו וקרא לשמעון המכנה כיפא. 14 הוא ידבר אליך דברים אשר תושע בהם אתה וכל ביתך. 15 כאשר התחלתי לדבר צלחה עליהם רוח הקדש כמו שצלחה עלינו בתחלה, 16 ונזכרתי בדבר שאמר האדון, יוחנן הטביל אתכם במים, אך אתם תטבלו ברוח הקדש. 17 ובכן, אם אלהים נתן להם את אותה המתנה כמו שנתן לנו, המאמינים באדון ישוע המשיח, מי אני שאוכל לעצר בעד אלהים?
18 כשמעם זאת לא השיבו דבר, אלא נתנו כבוד לאלהים באמרם: אכן גם לגוים נתן אלהים לחזר בתשובה אלי חיים. 19 האנשים שנפוצו מפני הצרה אשר נגרמה על אודות סטפנוס הגיעו עד פיניקיה וקפריסין ואנטיוכיה ולא השמיעו את דבר אלהים אלא ליהודים בלבד. 20 אבל היו ביניהם כמה אנשים קפריסאים וקירניים אשר בבואם לאנטיוכיה דברו גם אל היונים ובשרו על האדון ישוע. 21 יד יהוה היתה עמהם ואנשים רבים האמינו ופנו אל האדון. 22 נשמע הדבר באזני הקהלה אשר בירושלים ושלחו את בר נבא אל אנטיוכיה. 23 כאשר הגיע לשם וראה את חסד אלהים, שמח והאיץ בכלם להיות דבקים באדון בלב שלם - 24 כי היה איש טוב, מלא רוח הקדש ואמונה - וקהל רב נספח אל האדון. 25 אחרי כן יצא אל טרסוס לחפש את שאול, 26 וכשמצא אותו הביאו לאנטיוכיה. שנה תמימה התארחו אצל הקהלה ולמדו קהל רב. ובאנטיוכיה לראשונה כנו את התלמידים משיחיים. 27 בימים ההם ירדו נביאים מירושלים אל אנטיוכיה. 28 קם אחד מהם, אגבוס שמו, והודיע על פי הרוח כי רעב גדול עתיד לבוא על כל העולם, דבר שהתגשם בזמן קלודיוס. 29 החליטו התלמידים לשלח, איש איש כפי שידו משגת, לעזרת האחים הגרים ביהודה. 30 הם עשו כן ושלחו אל הזקנים בידי בר נבא ושאול.
12
 1 בעת ההיא שלח הורדוס המלך את ידו לפגע באנשים מן הקהלה, 2 והמית בחרב את יעקב אחי יוחנן. 3 כראותו שהעם מרצה מזה הוסיף ותפס גם את כיפא. אותם ימים היו ימי חג המצות. 4 לאחר שעצר את כיפא כלא אותו בבית הסהר והפקיד ארבע משמרות של ארבעה חילים לשמר עליו. הוא התכון להעמיד אותו לפני העם אחרי הפסח. 5 ואולם בעת שנשמר כיפא בבית הסהר התפללה הקהלה בעדו בחזקה אל האלהים. 6 בלילה, קדם שעמד הורדוס להביאו לפניו, ישן כיפא בין שני חילים כשהוא כבול בשתי שרשרות, והשומרים אשר לפני הדלת שמרו על בית הסהר. 7 והנה מלאך יהוה הופיע ואור נגה בחדר. הוא טפח על צדו של כיפא, העיר אותו ואמר: קום מהר! אז נפלו השרשרות מעל ידיו. 8 אמר לו המלאך: חגר מתניך ונעל נעליך. כיפא עשה כן. אמר לו: התעטף במעילך ובוא אחרי. 9 יצא כיפא והלך אחריו ולא ידע כי מה שנעשה על ידי המלאך הוא דבר ממשי, אלא חשב שהוא רואה חזון. 10 הם עברו דרך המשמרת הראשונה והשניה ובאו עד שער הברזל הפונה אל העיר. השער נפתח לפניהם מאליו והם יצאו החוצה ועברו ברחוב אחד. פתאום עזב אותו המלאך. 11 כאשר שבה אליו דעתו אמר כיפא: עכשו אני יודע באמת כי אדני שלח את מלאכו והצילני מיד הורדוס ומכל כונותיהם של קהל היהודים.
12 כשהכיר במציאות הלך לבית מרים אם יוחנן המכנה מרקוס; באותו מקום נאספו רבים והתפללו. 13 הוא דפק על דלת השער ונערה אחת, רודה שמה, נגשה לענות. 14 היא הכירה את קולו של כיפא, אך משמחתה לא פתחה את השער ורצה פנימה להודיע שכיפא עומד לפני השער. 15 אמרו לה: משגעת, אך היא טענה בתקף כי כן הדבר. אז אמרו: זה המלאך שלו. 16 בינתים הוסיף כיפא לדפק על השער, וכשפתחו ראו אותו והשתוממו. 17 הוא רמז להם בידו לשתק וספר להם כיצד הוציאו האדון מבית הסהר. אמר: הגידו זאת ליעקב ולאחים. לאחר מכן יצא והלך למקום אחר.
18 עם אור הבקר היתה מבוכה גדולה בין החילים על אודות כיפא. תמהו: מה קרה לו? 19 כשבקש אותו הורדוס ולא מצא, חקר את השומרים וצוה להוציאם להורג. אחרי כן ירד מיהודה אל קיסריה ושהה שם. 20 סכסוך חריף היה בין הורדוס לבין אנשי צור וצידון. הם באו אליו ביחד ואחרי שהתרצו אל בלסטוס, הממנה על חצר המלך, בקשו שלום, שכן פרנסת ארצם היתה תלויה בארץ המלך. 21 ביום המיעד לבש הורדוס לבוש מלכות, ישב על כס המשפט ונשא לפניהם נאום. 22 זה קול אלהים ולא קול של אדם! הריע הקהל. 23 מיד הכהו מלאך יהוה משום שלא נתן את הכבוד לאלהים; הוא נפח את נפשו כשהוא אכול תולעים. 24 דבר אלהים שגשג ונפוץ, 25 ובר נבא ושאול השלימו את שרותם וחזרו מירושלים בהביאם אתם את יוחנן המכנה מרקוס.
13
 1 נביאים ומורים היו בקהלה אשר באנטיוכיה: בר נבא, שמעון הנקרא ניגר, לוקיוס הקירני, מנחם אשר גדל עם הורדוס שר הרבע, ושאול. 2 בעת שעבדו את יהוה וצמו אמרה רוח הקדש: הבדילו לי את בר נבא ואת שאול לעבודה אשר קראתי אותם אליה. 3 לאחר שצמו והתפללו סמכו את ידיהם עליהם ושלחו אותם. 4 השלוחים מטעם רוח הקדש ירדו אל סלבקיה ומשם הפליגו אל קפריסין. 5 הם באו אל סלמיס והשמיעו את דבר אלהים בבתי הכנסת; גם יוחנן היה עוזר על ידם. 6 אחרי שעברו בכל האי והגיעו עד פפוס מצאו איש מכשף ונביא שקר, יהודי אשר שמו בר ישוע, 7 והוא מקרב למושל סרגיוס פולוס. המושל, שהיה אדם נבון, קרא לבר נבא ולשאול ובקש לשמע את דבר אלהים. 8 אלא שאלימס המכשף - זה תרגום שמו - התנגד להם בנסותו להטות את המושל מן האמונה. 9 שאול, הנקרא גם פולוס, בהיותו מלא רוח הקדש, הביט בו ואמר: 10 אתה המלא כל מרמה וכל רשע, בן השטן, שונא כל צדק, האם לא תחדל לסלף את דרכי אלהים הישרים? 11 ועתה הנה יד אלהים בך; עור תהיה ולא תראה את אור השמש עד בוא מועד.
בו במקום נפלה עליו אפלה וחשכה. הוא הלך הנה והנה בחפשו מישהו שיוליכו ביד. 12 כשראה המושל את הנעשה האמין והשתומם על תורת האדון.
13 שאול וחבריו הפליגו מפפוס ובאו אל פרגי שבפמפיליה, אך יוחנן עזב אותם וחזר לירושלים. 14 מפרגי המשיכו בדרכם והגיעו אל אנטיוכיה אשר בפיסידיה, ובשבת נכנסו לבית הכנסת וישבו. 15 אחרי קריאת התורה והנביאים, שלחו אליהם ראשי בית הכנסת לאמר: אנשים אחים, אם יש לכם דבר מוסר אל העם, דברו. 16 קם שאול, הניף את ידו ואמר:
אנשי ישראל ויראי האלהים, שמעו. 17 אלהי העם הזה, אלהי ישראל, בחר באבותינו ורומם את העם בהיותם גרים בארץ מצרים וביד רמה הוציאם משם. 18 במשך כארבעים שנה נשא אותם במדבר 19 ולאחר שהשמיד שבעה גוים בארץ כנען חלק להם את ארצם לנחלה. 20 כל זה ארך כארבע מאות וחמשים שנה ואחרי כן נתן להם שופטים עד שמואל הנביא. 21 לאחר מכן בקשו מלך ואלהים נתן להם את שאול בן קיש, איש משבט בנימין, למשך ארבעים שנה. 22 כאשר הסיר אותו הקים להם את דוד למלך ועליו העיד באמרו: מצאתי דוד בן ישי, איש כלבבי, והוא יעשה את כל חפצי. 23 מזרעו הביא אלהים, כפי ההבטחה, מושיע לישראל - את ישוע, 24 אשר לפני בואו הכריז יוחנן את טבילת התשובה אל כל עם ישראל. 25 כשהשלים יוחנן את מרוצתו אמר, למי אתם חושבים אותי? לא אני הוא. אך הנה הוא בא אחרי ואני אינני ראוי להתיר את נעליו.
26 אנשים אחים, בני משפחת אברהם, ויראי אלהים אשר בקרבכם; אלינו נשלח דבר הישועה הזאת. 27 כי יושבי ירושלים והעומדים בראשם לא הכירוהו ובשפטם אותו מלאו את דברי הנביאים הנקראים בכל שבת, 28 ואף כי לא מצאו שום עלה למשפט מות בקשו מפילטוס להמיתו. 29 כאשר השלימו את כל הדברים הכתובים עליו הורידוהו מן העץ והניחוהו בקבר, 30 אך אלהים הקימו מן המתים. 31 ימים רבים נראה אל האנשים שעלו אתו מן הגליל לירושלים, ועתה הם עדיו לפני העם. 32 ואנחנו מבשרים לכם כי ההבטחה אשר הבטחה לאבותינו, 33 אלהים קים אותה לנו, הבנים, בהקימו את ישוע, כמו שכתוב במזמור השני:
בני אתה, אני היום ילדתיך.
34 ועל הקימו אותו מן המתים לבלתי שוב עוד אל שחת, כה אמר:
אתן לכם חסדי דוד הנאמנים.
35 לכן נאמר גם במקום אחר:
לא תתן חסידיך לראות שחת.
36 הן דוד, לאחר ששרת בדורו לפי תכנית אלהים, שכב ונאסף אל אבותיו וראה שחת. 37 אבל זה שאלהים הקימו לא ראה שחת. 38 על כן, אנשים אחים, שיהא ידוע לכם כי הודות לו מכרזת לכם סליחת חטאים; 39 ובכל הדברים שלא יכלתם להצדק בהם בתורת משה, הרי שבו נצדק כל מי שמאמין. 40 לכן הזהרו שלא יבוא עליכם הנאמר בנביאים:
41 ראו בגוים והביטו והתמהו תמהו.
כי פעל פעל בימיכם לא תאמינו כי יספר.
42 כשיצאו בקשו משאול ובר נבא לדבר אליהם את הדברים האלה בשבת הבאה. 43 לאחר שהתפזרו באי בית הכנסת הלכו אחרי שאול ובר נבא רבים מן היהודים ומן הגרים יראי האלהים. השנים דברו אליהם והאיצו בהם להמשיך בעמידתם בחסד האלהים.
44 בשבת השניה התאספה כמעט כל העיר לשמע את דבר יהוה. 45 אבל כראות יהודי המקום את המון העם, נתמלאו קנאה והחלו לגדף ולדבר נגד דברי שאול. 46 השיבו שאול ובר נבא באמץ לב ואמרו: מן ההכרח היה כי לכם ראשונה ישמיעו את דבר אלהים, אך מכיון שאתם דוחים אותו ודנים את עצמכם לבלתי ראויים לחיי עולם, הנה אנו פונים אל הגוים. 47 הן כה צונו אדני:
ונתתיך לאור גוים, להיות ישועתי עד קצה הארץ.
48 הגוים כשמעם שמחו והללו את דבר האדון, וכל אשר היו מיעדים לחיי עולם האמינו.
49 דבר האדון הלך ונפוץ בכל האזור. 50 אבל ראשי היהודים הסיתו את הנשים הנכבדות היראות את אלהים ואת נכבדי העיר, ועוררו רדיפה נגד שאול ובר נבא וגרשו אותם מאזורם. 51 השנים נערו לעברם את אבק רגליהם והלכו לאיקוניון; 52 ואולם התלמידים מלאו שמחה ורוח הקדש.
14
 1 באיקוניון נכנסו יחדיו לבית הכנסת ודברו באפן כזה שעם רב מן היהודים ומן היונים האמינו. 2 אבל אלה מן היהודים שסרבו להאמין עוררו שנאה בלב הגוים נגד האחים. 3 השנים ישבו שם זמן רב ודברו באמץ לב על האדון, והאדון העיד לאשור דבר חסדו בעשותו אותות ומופתים דרכם. 4 אז התפלגו תושבי העיר; אלה אחרי קבוצת היהודים ואלה אחרי השליחים. 5 גוים ויהודים, יחד עם העומדים בראשם, קמו עליהם להתעלל בהם ולסקל אותם, 6 אך הם הבחינו בזה ונמלטו אל ערי ליקאוניה, ליסטרה ודרבי והסביבה, 7 ובשרו שם את הבשורה. 8 בליסטרה ישב איש אחד רפה רגלים, פסח מבטן אמו שלא הלך מימיו. 9 הוא שמע את שאול מדבר. כשהביט בו שאול וראה שיש לו אמונה להרפא, 10 אמר בקול גדול: קום על רגליך והזדקף! הוא זנק והתהלך. 11 כראות המון העם את המעשה של שאול נשאו קולם ואמרו בלשון הליקאונית: האלים ירדו אלינו בדמות אנשים, 12 ולבר נבא קראו זאוס ולשאול קראו הרמס, כי היה ראש המדברים. 13 הכהן של זאוס, שהיכלו לפני העיר, הביא פרים ועטרות אל השערים ורצה להקריב קרבנות הוא והמון העם. 14 כאשר שמעו זאת שאול ובר נבא השליחים, קרעו את בגדיהם. הם רצו אל תוך ההמון וצעקו: 15 אנשים, למה אתם עושים זאת? גם אנחנו בני אנוש כמוכם, ומבשרים לכם את הבשורה כדי שתפנו מן ההבלים האלה לאלהים חיים אשר עשה את השמים ואת הארץ ואת הים ואת כל אשר בם, 16 ואשר בדורות הקודמים הניח לכל הגוים ללכת בדרכיהם. 17 ובכל זאת לא חדל להעיד על עצמו במעשיו הטובים, בתתו לנו גשם מן השמים ועונות פוריות, ובמלאו את לבותינו מזון ושמחה. 18 וגם באמרם את הדברים האלה, בקשי מנעו מהמון העם להקריב להם קרבן.
19 יהודים מאנטיוכיה ומאיקוניון באו לשם. הם הסיתו את המון העם ורגמו את שאול באבנים. לאחר מכן גררו אותו אל מחוץ לעיר בחשבם אותו למת. 20 אבל כאשר הקיפוהו התלמידים קם והלך העירה. למחרת יצא עם בר נבא אל דרבי. 21 הם בשרו את הבשורה בעיר ההיא ואחרי שהעמידו תלמידים רבים חזרו אל ליסטרה ואיקוניון ואנטיוכיה; 22 שם חזקו את לב התלמידים והאיצו בהם להוסיף לעמד באמונה, כי דרך צרות רבות עלינו להכנס למלכות אלהים. 23 בכל קהלה מנו להם זקנים ולאחר שהתפללו וצמו הפקידו אותם ביד האדון אשר האמינו בו.
24 הם עברו דרך פיסידיה ובאו אל פמפיליה, 25 ואחרי שהשמיעו את הדבר בפרגי ירדו אל אטליה. 26 משם הפליגו לאנטיוכיה, אל המקום שבו הפקדו בעבר לחסד אלהים לשם העבודה אשר השלימו.
27 כשהגיעו כנסו את הקהלה וספרו את כל מה שעשה אלהים עמהם וכי פתח לגוים את שער האמונה. 28 ושם שהו ימים לא מעטים עם התלמידים.
15
 כמה אנשים ירדו מיהודה ולמדו את האחים שאם לא ימולו כדת משה לא יוכלו להושע. 2 לשאול ולבר נבא היו דין ודברים לא מעטים עמהם, לכן החלט ששאול ובר נבא ועוד כמה מהם יעלו לירושלים אל השליחים והזקנים בנוגע לשאלה הזאת.
3 הם שלחו לדרכם על ידי הקהלה וכשעברו בפיניקיה ובשומרון ספרו על תשובת הגוים וגרמו שמחה גדולה לכל האחים. 4 בהגיעם לירושלים נתקבלו על ידי הקהלה והשליחים והזקנים, וספרו את כל מה שעשה אלהים עמהם. 5 אך מאמינים אחדים מכת הפרושים קמו ואמרו שצריך למול אותם ולצוותם לשמר את תורת משה.
6 התכנסו השליחים והזקנים לעין בדבר הזה. 7 אחרי וכוח ממשך קם כיפא ואמר להם: אנשים אחים, אתם יודעים כי מימים ראשונים בחרני אלהים מביניכם כדי שמפי ישמעו הגוים את דבר הבשורה ויאמינו. 8 ואלהים היודע את הלבבות העיד עליהם בתתו להם את רוח הקדש כשם שנתנה גם לנו. 9 הוא לא הבדיל כלל בינינו לבינם, כי על ידי האמונה טהר את לבבם. 10 ועתה מדוע תנסו את אלהים לשים על על צוארי התלמידים, על אשר גם אבותינו וגם אנחנו לא יכלנו לשאת? 11 אדרבא, אנו מאמינים שבחסד האדון ישוע המשיח נושענו, כמונו כמוהם.
12 כל הנאספים שתקו והטו אזן לבר נבא ולשאול אשר ספרו אלו אותות ומופתים עשה אלהים על ידם בקרב הגוים. 13 כשגמרו לספר הגיב יעקב ואמר: אנשים אחים, שמעו אלי. 14 שמעון ספר כיצד לראשונה פקד אלהים את הגוים לקחת מקרבם עם לשמו. 15 ולזאת מסכימים דברי הנביאים, ככתוב:
16 אחרי כן אשוב ואקים את סכת דויד הנפלת
והריסותיו אקים ובניתיה,
17 למען ידרשו את יהוה שארית אדם
וכל הגוים אשר נקרא שמי עליהם.
נאם יהוה עושה כל אלה
18 הנודעים מעולם.
19 על כן אני פוסק שלא להקשות על אותם אנשים מן הגוים אשר שבים אל אלהים, 20 אלא לכתב אליהם להמנע מטמאות אלילים ומזנות, מבשר הנחנק ומן הדם. 21 הרי למשה יש מדורות קדומים אנשים המכריזים אותו בכל עיר ועיר, ומדי שבת הוא נקרא בבתי הכנסת. 22 נתקבל על דעת השליחים והזקנים וכל הקהלה לשלח אנשים שנבחרו מקרבם אל אנטוכיה, יחד עם שאול ובר נבא - את יהודה, המכנה בר שבא, ואת סילא אשר היו מן המנהיגים בקרב האחים. 23 את המכתב הזה מסרו בידם:
השליחים וזקני האחים דורשים בשלום האחים שמקרב הגוים באנטיוכיה ובסוריה ובקיליקיה. 24 הואיל ושמענו כי אחדים מאתנו פעלו מבלי שצוינו אותם ובלבלו אתכם בדבריהם והביכו את נפשותיכם, 25 נתקבל על דעתנו פה אחד לשלח אליכם אנשים נבחרים יחד עם חביבינו בר נבא ושאול, 26 אנשים אשר מסרו את נפשם למען שם אדוננו ישוע המשיח. 27 לכן שלחנו את יהודה ואת סילא והם יגידו במו פיהם את אותם הדברים. 28 נראה לרוח הקדש ולנו שלא להטיל עליכם שום מעמסה נוספת מלבד הדברים הנחוצים האלה: 29 להמנע מזבחי אלילים ומדם, מבשר הנחנק ומן הזנות. אם תשמרו מאלה תיטיבו לעשות. שלום לכם.
30 האנשים שלחו לדרכם. הם ירדו אל אנטיוכיה, כנסו את העם ומסרו את האגרת. 31 כשקראו האחים את האגרת נתמלאו שמחה על העדוד. 32 ויהודה וסילא, שהיו גם נביאים, עודדו אותם במלים רבות וחזקו אותם. 33 הם שהו שם זמן מסים ואחרי כן שלחו אותם האחים בשלום אל שולחיהם. 35 שאול ובר נבא נשארו באנטיוכיה, ויחד עם רבים אחרים למדו ובשרו את דבר אלהים. 36 לאחר כמה ימים אמר שאול לבר נבא: בוא נחזר ונבקר את האחים בכל עיר ועיר שהשמענו בה את דבר אלהים, ונראה מה מצבם. 37 בר נבא רצה לקחת אתם גם את יוחנן המכנה מרקוס, 38 אך שאול חשב שלא רצוי לקחת אתם את זה שפרש מהם בפמפיליה ולא נתלוה אליהם לעבודה. 39 הריב היה חריף עד כדי כך שנתפרדו זה מזה. לקח בר נבא את מרקוס והפליג לקפריסין, 40 ושאול בחר את סילא ויצא לדרכו לאחר שהאחים הפקידוהו לחסד יהוה. 41 הוא עבר בסוריה ובקיליקיה וחזק את הקהלות.
16
 הוא בא אל דרבי ואל ליסטרה. היה שם תלמיד אחד, טימותיאוס שמו, בן לאשה יהודיה מאמינה ולאב יוני, 2 ושם טוב לו בין האחים אשר בליסטרה ובאיקוניון. 3 אתו רצה שאול לצאת לדרך. הוא לקח אותו ובגלל היהודים שהיו במקומות ההם מל אותו, שכן הכל ידעו שאביו יוני. 4 הם עברו בערים ומסרו להם שיש לשמר את ההלכות שפסקו השליחים והזקנים בירושלים. 5 אז התחזקו הקהלות באמונה ומספר המאמינים גדל מיום ליום. 6 הם עברו באזור פריגיה וגלטיה, כי רוח הקדש מנעה אותם מלהשמיע את דבר אלהים באסיה. 7 כשבאו אל מיסיה נסו ללכת אל ביתיניה, אך רוח ישוע לא הניחה להם. 8 לפיכך עברו ליד מיסיה וירדו אל טרואס. 9 בלילה נראה חזון אל שאול: איש מקדוני אחד נראה עומד ומבקש ממנו, עבר אל מקדוניה ועזר לנו. 10 מיד לאחר שראה את החזון השתדלנו לצאת אל מקדוניה, כי הבנו שאלהים קורא לנו לבשר להם את הבשורה. 11 הפלגנו מטרואס ושטנו בנתיב ישר אל סמותרקיה, ולמחרת אל נפוליס; 12 משם אל פיליפי, עיר בחבל הראשון של מקדוניה ומושבה רומית. בעיר הזאת היינו כמה ימים. 13 ביום השבת יצאנו דרך שער העיר אל שפת נהר, אל מקום שחשבנוהו למקום תפלה, וישבנו ודברנו אל הנשים הנאספות. 14 היתה שם אשה אחת יראת אלהים, לידיה שמה, מוכרת ארגמן מן העיר תיאטירה. היא שמעה והאדון פתח את לבה להקשיב אל דברי שאול. 15 אחרי שנטבלה היא ובני ביתה, פנתה בבקשה: אם ראיתם אותי נאמנה לאדון, בואו נא לביתי להתאכסן בו. והיא שכנעה אותנו. 16 כשהלכנו פעם למקום התפלה פגשנו נערה אחת אחוזת רוח נחוש, שעשתה הון רב לאדוניה בנחוש העתיד. 17 אותה נערה הלכה אחרי שאול ואחרינו וקראה: האנשים האלה עבדי אל עליון והם מכריזים לכם דרך ישועה! 18 כך עשתה ימים רבים. מאחר שזה הטריד מאד את שאול, פנה אל הרוח ואמר: אני מצוה עליך בשם ישוע המשיח, צאי ממנה! באותה שעה יצאה הרוח. 19 ראו אדוני הנערה כי אבדה תקותם לעשות רוחים, תפסו את שאול ואת סילא וסחבו אותם אל ככר העיר להעמידם לפני השלטונות. 20 כשהביאו אותם אל השרים אמרו: האנשים האלה מעוררים אנדרלמוסיה בעירנו. יהודים הם, 21 ומלמדים מנהגים שאסור לנו לקבלם ואסור לנו לעשותם, שכן רומים אנחנו. 22 אז קם עליהם ההמון כאיש אחד והשרים קרעו את בגדיהם מעליהם וצוו להלקותם. 23 אחרי שהלקו אותם מלקות רבות השליכו אותם לכלא וצוו על הסוהר לשמרם היטב. 24 עם קבלת הפקדה השליך אותם אל הכלא הפנימי ואת רגליהם סגר בסד.
25 בחצות הלילה, בשעה ששאול וסילא התפללו ושרו שירי הלל לאלהים והאסירים מקשיבים להם, 26 היתה פתאום רעידת אדמה חזקה עד כדי כך שיסודות בית הסהר הזדעזעו, ובבת אחת נפתחו כל הדלתות וכל השרשרות נתקו. 27 הסוהר התעורר משנתו וכשראה כי דלתות הכלא פתוחות שלף את חרבו ועמד להרג את עצמו, בחשבו שהאסירים ברחו. 28 אך שאול קרא בקול גדול ואמר: אל תעשה שום רע לעצמך; כלנו פה!
29 הסוהר בקש שיעלו אור ומהר פנימה, וברעדה נפל לרגלי שאול וסילא. 30 כאשר הוציא אותם אמר: רבותי, מה עלי לעשות כדי להושע?
31 השיבו ואמרו: האמן באדון ישוע ותושע אתה ובני ביתך. 32 הם השמיעו לו את דבר האדון, ולכל אשר היו אתו בביתו. 33 באותה שעת לילה לקח אותם ורחץ את חבורותיהם, ומיד נטבל הוא וכל בני ביתו. 34 הוא העלה אותם אל ביתו, ערך שלחן לפניהם ושמח מאד עם כל בני ביתו כי שהאמין באלהים.
35 בבקר שלחו השרים את השוטרים לומר לסוהר: שחרר את האנשים ההם. 36 אמר הסוהר את הדברים האלה לשאול: השרים שלחו לשחרר אתכם. על כן צאו עכשו ולכו לשלום. 37 אך שאול אמר להם: הלקו אותנו בפמבי בלא משפט, אף כי אזרחים רומיים אנחנו; השליכו אותנו לכלא ועכשו הם רוצים לגרש אותנו בחשאי?! לא ולא! שיבואו בעצמם ויוציאו אותנו!
38 מסרו השוטרים את הדברים האלה לשרים, וכאשר הללו שמעו שהם אזרחים רומיים החלו לפחד. 39 באו השרים ודברו על לבם; אחרי כן הוציאו אותם ובקשו מהם לצאת מן העיר. 40 הם יצאו מן הכלא ובאו לביתה של לידיה, ולאחר שראו את האחים ועודדו אותם הלכו לדרכם.
17
 הם עברו דרך אמפיפוליס ואפולוניה והגיעו אל תסלוניקי, מקום שהיה בו בית כנסת. 2 כמנהגו נכנס שאול אליהם ושלוש שבתות דרש לפניהם מתוך הכתובים 3 כשהוא מסביר ומוכיח כי המשיח היה צריך לסבל ולקום מן המתים, וכי ישוע זה שאני מכריז לכם - הוא המשיח.
4 מקצתם האמינו ונספחו אל שאול וסילא, וכן גם הרבה יונים יראי אלהים ונשים נכבדות לא מעט. 5 אבל היו יהודים שנתמלאו קנאה. הם לקטו כמה אנשי בליעל מן השוק, ולאחר שהקהילו אספסוף עוררו מהומה בעיר והתקיפו את ביתו של יסון לחפש את השנים ולהביאם לפני העם. 6 כיון שלא מצאו אותם סחבו את יסון עם כמה אחים אל ראשי העיר וצעקו: האנשים שהפכו את כל העולם באו גם לכאן 7 ויסון ארח אותם בביתו. כל אלה פועלים נגד חקי הקיסר באמרם שיש מלך אחר - ישוע.
8 כך הסעירו את העם ואת ראשי העיר אשר שמעו זאת, 9 והללו לקחו ערבות מיסון ומהשאר ושחררו אותם. 10 בלילה מהרו האחים לשלח את שאול ואת סילא לבראה, וכשאלה הגיעו לשם נכנסו לבית הכנסת. 11 יהודי בראה היו אצילי רוח יותר מן היהודים שבתסלוניקי וקבלו את הדבר בכל לב כשהם בודקים יום יום בכתובים אם הדברים האלה אכן כך. 12 אז האמינו רבים מהם וכן גם יונים לא מעטים, הן נשים נכבדות והן גברים. 13 כשנודע לאותם יהודים אשר בתסלוניקי כי גם בבראה משמיע שאול את דבר אלהים, באו גם לשם ועוררו והסיתו את המון העם. 14 מיד שלחו האחים את שאול כדי שילך עד הים, אך סילא וטימותיאוס נשארו שם. 15 מלויו של שאול הובילו אותו עד אתונה ומשם הלכו לדרכם לאחר שמסר להם הוראה בשביל סילא וטימותיאוס - שיבואו אליו במהרה. 16 כאשר שאול חכה להם באתונה ראה את העיר מלאה אלילים ורוחו נסערה בקרבו. 17 הוא דבר בבית הכנסת עם היהודים ועם יראי האלהים, ומדי יום ביום דבר בככר העיר עם המזדמנים לשם. 18 גם כמה פילוסופים מן האסכולה האפיקורסית ומן האסכולה הסטואית התוכחו אתו. יש שאמרו: מה רוצה הפטפטן הזה לומר? ואחרים אמרו: נראה שהוא מכריז על אלים זרים, שכן בשר על ישוע ועל התחיה. 19 הם לקחו אותו והביאוהו אל גבעת המועצה, האריופגוס, ואמרו: אפשר לדעת מה התורה החדשה הזאת שאתה מטיף? 20 כי דברים מוזרים אתה משמיע באזנינו. לכן רצוננו לדעת מה כונת הדברים האלה. 21 בעת ההיא כל אנשי אתונה והזרים הגרים בה לא בלו את זמנם הפנוי אלא בספור דברים חדשים או בשמיעתם.
22 עמד שאול באמצע האריופגוס ואמר: אנשי אתונה, בכל דבר רואה אני שיראי אלהות אתם מאד, 23 כי כאשר עברתי והתבוננתי בקדשיכם מצאתי גם מזבח שכתוב עליו, לאל בלתי נודע. ובכן, את זה שאתם עובדים מבלי לדעת אותו, אותו אני מכריז לכם: 24 האל אשר עשה את העולם וכל אשר בו. הוא אדון השמים והארץ ואין הוא שוכן בהיכלות מעשה ידים; 25 גם אין ידי אדם משרתות אותו כאלו הוא זקוק לאיזה דבר, שהרי לכל הוא נותן חיים ונשמה וכל דבר. 26 מאדם אחד הוא יצר את כל עממי בני אדם להושיבם על פני כל הארץ, ויעד זמנים קבועים וקבע את גבולות מושבם - 27 למען יחפשו את האלהים; אולי יגששו אחריו וימצאו אותו, אף שאינו רחוק מכל אחד מאתנו. 28 הן בו אנחנו חיים ומתנועעים וקימים, כמו שגם אחדים ממשורריכם אמרו שגם אנחנו צאצאיו. 29 לכן בהיותנו צאצאי אלהים אין אנו צריכים לחשב שהאלהות דומה לזהב או לכסף או לאבן, פסילי אמנות ופרי מחשבת אדם. 30 אלהים אמנם התעלם מעתות הבערות, אך כעת הוא מצוה על כל בני אדם בכל מקום לחזר בתשובה, 31 שכן יעד יום לשפט תבל בצדק על ידי איש אשר מנה, והמציא הוכחה לכל בהקימו אותו מן המתים.
32 כאשר שמעו על תחית מתים, אחדים לגלגו ואחרים אמרו: נשמע אותך בענין זה עוד פעם. 33 אז יצא שאול מתוכם. 34 אבל כמה אנשים הצטרפו אליו והאמינו; בכללם דיוניסיוס, מן השופטים של האריופגוס, ואשה אחת, דמריס שמה, ואחרים עמהם.
18
 אחרי כן יצא שאול מאתונה ובא אל קורינתוס. 2 שם מצא יהודי אחד יליד פונטוס, עקילס שמו, שלא מכבר בא מאיטליה עם פריסקילה אשתו, משום שקלודיוס צוה על כל היהודים לעזב את רומא. 3 הוא בא אליהם ומאחר שהיה לו אותו מקצוע, עשית אהלים, התגורר אצלם ועבד אתם. 4 ומדי שבת דבר בבית הכנסת ושכנע הן יהודים והן יונים.
5 כשבאו סילא וטימותיאוס ממקדוניה, שאול התמסר לגמרי לדבר הבשורה והעיד ליהודים שהמשיח הוא ישוע. 6 כיון שהתנגדו וגדפו נער את בגדיו ואמר להם: דמכם בראשכם. אני נקי. מעתה אלך לגוים. 7 הלך משם ונכנס לביתו של איש ירא אלהים, טיטיוס יוסטוס שמו, וביתו סמוך לבית הכנסת. 8 קריספוס, ראש בית הכנסת, האמין באדון הוא וכל בני ביתו, וגם קורינתים רבים כשמעם את הדברים האמינו ונטבלו. 9 בלילה אחד אמר האדון אל שאול בחזון: אל תירא. דבר, אל תחשה, 10 כי אתך אני. איש לא יפגע בך ולא ירע לך, כי עם רב לי בעיר הזאת. 11 ושאול ישב שם שנה וששה חדשים והיה מלמד את דבר אלהים.
12 כאשר גליון היה נציב מדינת אכיה, חברו היהודים יחדיו על שאול והביאוהו לפני כס המשפט. 13 אמרו: האיש הזה מסית בני אדם לעבד את אלהים שלא כחוק. 14 כשהתכון שאול להתחיל לדבר אמר גליון אל היהודים: יהודים, אלו היה כאן איזה פשע או מעשה נבלה, אזי, לפי שורת ההגיון, הייתי מקבל אתכם בסבלנות. 15 אבל אם אלה שאלות על מלים ועל שמות ועל התורה שלכם - זה ענינכם. אני אינני רוצה להיות שופט בענינים כאלה. 16 אז שלח אותם מלפני כס המשפט. 17 תפסו כלם את סוסתניס, ראש בית הכנסת, והכוהו לפני כס המשפט, אך לגליון לא היה אכפת. 18 שאול שהה שם עוד ימים רבים. אחרי כן נפרד מהאחים והפליג בדרכו לסוריה יחד עם פריסקילה ועקילס, לאחר שגזז את שער ראשו בקנכראה בגלל נדר שנדר. 19 הם באו לאפסוס ושם עזב את פריסקילה ועקילס. הוא נכנס לבית הכנסת ודבר עם היהודים. 20 כשבקשו ממנו להשאר זמן רב יותר לא הסכים, 21 אלא נפרד מהם ואמר: עוד אשוב אליכם, אם ירצה אלהים. הוא הפליג מאפסוס 22 ולאחר שהגיע לקיסריה עלה לירושלים ושאל לשלום הקהלה. אחרי כן ירד לאנטיוכיה, 23 שהה שם זמן מה ויצא ועבר ממקום למקום באזור גלטיה ובאזור פריגיה כשהוא מחזק את התלמידים. 24 אל אפסוס הגיע יהודי אחד יליד אלכסנדריה ושמו אשאול, איש דברים וגדול במקרא. 25 מלמד היה בדרך האדון, וברוח נלהבת דבר ולמד היטב על אודות ישוע, אך ידע רק על טבילת יוחנן. 26 הוא החל לדבר באמץ לב בבית הכנסת. כאשר שמעו אותו פריסקילה ועקילס לקחו אותו אליהם והסבירו לו את דרך אלהים ביתר דיוק. 27 כאשר רצה ללכת לאכיה עודדוהו האחים וכתבו לתלמידים לקבל אותו. הוא הגיע לשם והודות לחסד עזר הרבה למאמינים, 28 כי בפמבי ובתקף הוכיח ליהודים והראה על ידי הכתובים שהמשיח הוא ישוע.
19
 1 בעת שאשאול היה בקורינתוס עבר שאול באזורים העליונים והגיע אל אפסוס. הוא מצא כמה תלמידים 2 ושאל אותם: האם קבלתם את רוח הקדש כאשר האמנתם?
השיבו לו: אף לא שמענו שיש רוח הקדש.
3 שאל: אם כן, איזו טבילה נטבלתם?
אמרו: טבילת יוחנן.
4 אמר שאול: יוחנן הטביל טבילה של תשובה, באמרו לעם שיאמינו בזה שיבוא אחריו, כלומר, בישוע.
5 הם שמעו ונטבלו לשם האדון ישוע. 6 כשסמך שאול את ידיו עליהם, באה רוח הקדש עליהם ואז דברו בלשונות והתנבאו. 7 כלם היו כשנים עשר איש.
8 הוא נכנס לבית הכנסת ודבר באמץ לב. במשך שלושה חדשים טען ושכנע בענין מלכות אלהים. 9 יש שהקשו לבבם וסרבו להאמין, ודברו רעות על הדרך ההיא באזני הקהל. לכן פרש מהם בהבדילו מתוכם את התלמידים, ויום יום דבר באולם המדרש של טירנוס. 10 כך זה היה במשך שנתים עד שכל תושבי אסיה היהודים והיונים שמעו את דבר האדון. 11 ואלהים עשה גבורות בלתי רגילות על ידי שאול, 12 עד כדי כך שחולים נרפאו ממחלותיהם והרוחות הרעות יצאו מהם כאשר הובאו אליהם מטפחות או סנרים שנגעו בעור גופו. 13 גם כמה יהודים משוטטים שעסקו בגרוש שדים נסו לבטא את שם האדון ישוע על אחוזי רוחות רעות באמרם: אני משביע אתכן בישוע אשר שאול מכריז עליו! 14 העושים זאת היו שבעת בניו של סקוה, כהן גדול יהודי. 15 השיבה הרוח הרעה ואמרה להם: את ישוע אני מכירה ומיהו שאול אני יודעת, אך מי אתם? 16 התנפל עליהם האיש בעל הרוח הרעה ובחזקה רבה גבר עליהם, עד כי ברחו מן הבית ההוא ערמים ופצועים. 17 כאשר נודע הדבר לכל היהודים והיונים תושבי אפסוס, נפל פחד על כלם ונתגדל שם האדון ישוע. 18 רבים מאותם האנשים שקבלו את האמונה באו להתודות וספרו את מעשיהם. 19 רבים שעסקו בכשוף אספו את ספריהם ושרפו אותם לעיני כל. חשבו ומצאו שמחירם חמשים אלף מטבעות כסף. 20 בגבורה כזאת שגשג וגבר דבר האדון.
21 כאשר כל זה נגמר, עלה בדעתו של שאול לעבר דרך מקדוניה ואכיה ולהמשיך בדרכו אל ירושלים. אמר: אחרי שאהיה שם עלי לראות גם את רומא. 22 הוא שלח אל מקדוניה שנים מן המשרתים אותו, את טימותיאוס ואת ארסטוס, והוא עצמו שהה זמן מסים באסיה.
23 בעת ההיא היתה מהומה לא קטנה על אודות דרך האדון, 24 בגלל צורף אחד, דמטריוס שמו, שהיה עושה תבניות כסף של היכל ארטמיס וממציא רוח לא מבטל לפועלים. 25 הוא כנס אותם עם בעלי המקצוע העובדים באותה מלאכה ואמר: חברים, אתם יודעים כי מהמלאכה הזאת יש לנו רוח. 26 ואתם רואים ושומעים שלא רק באפסוס אלא כמעט בכל אסיה שאול הזה שכנע והדיח המון רב באמרו שאלים מעשי ידים אינם אלים. 27 אבל לא רק מלאכתנו זאת עלולה להיות לבוז, אלא גם ההיכל של האלה הגדולה ארטמיס עלול להחשב לאפס, והיא אשר כל אסיה וכל העולם עובדים אותה גם תפסיד את גדלתה.
28 כשמעם את דבריו נתמלאו זעם וצעקו: גדולה ארטמיס של האפסים! 29 מהומה התפשטה בכל העיר והתושבים רצו כאיש אחד אל האמפיתיאטרון כשהם סוחבים את גיוס ואת אריסטרכוס, שני המקדונים חבריו של שאול למסע. 30 שאול רצה להכנס אל תוך ההמון, אך התלמידים לא הניחו לו. 31 גם כמה מראשי אסיה שהיו חבריו שלחו אליו לבקש ממנו שלא יכנס לאמפיתיאטרון. 32 בינתים צעקו אלה דבר אחד ואלה דבר אחר, כי הקהל היה נבוך ורבם לא ידעו למה התאספו. 33 אנשים מן ההמון הסבירו משהו לאלכסנדר לאחר שבני עמו היהודים דחקוהו קדימה. הניף אלכסנדר את ידו ורצה להשמיע להמון דבר הגנה, 34 אך כשהבחינו שהוא יהודי רעמו כלם בקול אחד ובמשך שעתים צעקו: גדולה ארטמיס של האפסים! 35 השקיט מזכיר העיר את העם ואמר: אנשי אפסוס, מי מבני אדם אינו יודע שהעיר אפסוס מפקדת על היכל ארטמיס הגדולה ועל צלמה שנפל מן השמים? 36 מאחר שאין להכחיש זאת, עליכם להרגע ולא לעשות שום דבר נמהר. 37 הנה הבאתם את האנשים האלה, שאינם שודדי מקדשים אף לא מחללים את שם האלה שלכם. 38 לכן, אם יש לדמטריוס ולאמנים אשר אתו דבר נגד מישהו, יש בתי משפט ויש שופטים; שיטענו זה נגד זה. 39 אבל אם רוצים אתם משהו נוסף, אזי שיחרץ באספה חקית. 40 הרי עלולים אנו להיות מאשמים במהומת היום הזה, מהומה ללא שום סבה, ולא נוכל לתת נמוק על ההתקהלות הזאת. 41 הוא אמר את הדברים האלה ושלח את הקהל.
20
 1 אחרי שפסקה המהומה קרא שאול לתלמידים ועודד אותם. הוא נפרד מהם ויצא לדרכו אל מקדוניה. 2 לאחר שעבר באזורים ההם ועודד את התלמידים בדברי עדוד רבים, בא ליון 3 וישב שם שלושה חדשים. כשעמד להפליג לסוריה התנכלו יהודי המקום להרע לו, לפיכך החליט לשוב דרך מקדוניה. 4 נלוו אליו סופטרוס בן פירוס איש בראה, אריסטרכוס וסקונדוס התסלוניקים, גיוס הדרבי, טימותיאוס, וטיכיקוס וטרופימוס אנשי אסיה. 5 הללו הלכו לפנינו וחכו לנו בטרואס. 6 אנחנו הפלגנו מפיליפי אחרי ימי חג המצות ובאנו אליהם לטרואס כעבור חמשה ימים. שם נשארנו שבעה ימים. 7 בראשון בשבוע נאספנו לבצע לחם. שאול, שעמד לצאת למחרת, דבר אליהם והאריך את דברו עד חצות. 8 מנורות רבות היו בעליה שנאספנו בה. 9 ובחור אחד, אוטיכוס שמו, ישב על אדן החלון כשהוא שוקע בתרדמה עמקה. כשהאריך שאול את דברו גברה עליו התרדמה ונפל מן הקומה השלישית למטה. הם הרימו אותו מת. 10 אבל שאול ירד, גהר עליו וחבקו בידיו. אל תבהלו, אמר, נשמתו בו. 11 הוא עלה, בצע את הלחם ואכל. לאחר ששוחח אתם שעה ארכה, עד אור הבקר, יצא לדרכו. 12 והם הביאו את הצעיר חי והתנחמו מאד.
13 אנחנו הקדמנו לעלות לאניה והפלגנו אל אסוס כדי לקחת שם את שאול; כך קבע, משום שהתכון להגיע לשם בדרך היבשה. 14 כאשר פגש אותנו באסוס לקחנו אותו ובאנו אל מיטיליני. 15 משם הפלגנו והגענו למחרת אל מול כיוס. יום אחרי כן עברנו אל סמוס ולמחרת באנו אל מיליטוס, 16 כי שאול החליט לעבר בים על פני אפסוס כדי שלא יצטרך לשהות באסיה; זאת מפני שמהר בדרכו - אולי יוכל להיות בירושלים בחג השבועות. 17 ממיליטוס שלח אל אפסוס וקרא את זקני הקהלה. 18 כאשר באו אליו אמר להם: אתם יודעים כיצד הייתי אתכם בכל עת למן היום הראשון שרגלי דרכה באסיה. 19 עבדתי את האדון בכל ענוה ובדמעות ובמסות אשר באו עלי בגלל נוכלים מבין היהודים. 20 לא נרתעתי מלהודיע לכם כל דבר מועיל ומללמד אתכם ברבים ובכל בית ובית, 21 בהעידי גם ביהודים וגם ביונים לחזר בתשובה אל אלהים ולהאמין באדוננו ישוע. 22 ועכשו הנני הולך לירושלים כבול ברוח ואיני יודע מה יקרה לי שם, 23 לבד מזה שרוח הקדש מצהירה לי בכל עיר ועיר ואומרת שכבלים וצרות מצפים לי. 24 אולם חיי אינם יקרים לי כל עקר ובלבד שאשלים את מרוצתי ואת השרות אשר קבלתי מאת האדון ישוע - להעיד על בשורת חסד אלהים.
25 וכעת אני יודע כי אתם כלכם, אשר ביניכם התהלכתי והכרזתי את המלכות, לא תוסיפו עוד לראות את פני. 26 לכן אני מעיד בכם היום הזה שנקי אני מדם כלכם, 27 כי לא נרתעתי מלהודיע לכם את עצת אלהים כלה. 28 השגיחו על עצמכם ועל כל העדר אשר רוח הקדש שמה אתכם למנהיגים בתוכו, לרעות את קהלת אלהים אשר קנה בדמו שלו. 29 אני יודע שאחרי צאתי יבואו בתוככם זאבים עזים אשר לא יחוסו על העדר, 30 ומקרבכם יקומו אנשים דוברי תהפוכות להטות אחריהם את התלמידים. 31 על כן עמדו על המשמר. זכרו כי שלוש שנים, יומם ולילה, לא חדלתי להוכיח כל אחד ואחד בדמעות. 32 ועכשו אני מפקיד אתכם בידי אלהים ודבר חסדו; לו הכח לבנות אתכם ולתת לכם נחלה בקרב כל המקדשים. 33 לא חמדתי את כספו של איש, גם לא את זהבו או לבושו. 34 אתם עצמכם יודעים שידי אלה שרתו בעד צרכי ובעד צרכי האנשים אשר אתי. 35 בכל הראיתי לכם כי בהיותנו עמלים כך יש לתמך בחלשים ולזכר את דברי האדון ישוע, שהרי הוא אמר טוב לתת מלקחת.
36 אחרי שאמר את הדברים האלה כרע על ברכיו והתפלל עם כלם. 37 הכל בכו בכי רב, נפלו על צוארי שאול ונשקו לו, 38 וביותר התעצבו על הדבר שאמר - שלא יוסיפו עוד לראות את פניו. אחרי כן לווהו אל האניה.
21
 1 לאחר שנפרדנו מהם הפלגנו ובנתיב ישר באנו אל קוס. למחרת באנו אל רודוס ומשם אל פטרה. 2 שם מצאנו אניה שמגמתה פיניקיה. נכנסנו לאניה והפלגנו. 3 בדרך ראינו את קפריסין ועברנו על פניה כשהיא משמאלנו. המשכנו במסע אל סוריה והגענו אל צור, כי שם פרקו את מטען האניה. 4 מצאנו תלמידים וישבנו שם שבעה ימים. הללו אמרו לשאול על פי הרוח שלא יעלה לירושלים. 5 כאשר תמו הימים יצאנו לדרכנו והם כלם לוו אותנו עם נשיהם וילדיהם עד מחוץ לעיר. בחוף כרענו על ברכינו והתפללנו. 6 אחרי שברכנו זה את זה לשלום ונכנסנו לאניה, הם שבו איש איש לביתו.
7 כשסימנו את המסע מצור הגענו לעכו. שאלנו את האחים לשלומם וישבנו אצלם יום אחד. 8 למחרת יצאנו לדרך ובאנו לקיסריה. שם נכנסנו לביתו של פיליפוס המבשר, שהיה אחד מן השבעה, וגרנו אצלו. 9 היו לו ארבע בנות בתולות שהיו מתנבאות. 10 כשהיינו שם ימים רבים ירד נביא אחד מיהודה, אגבוס שמו. 11 הוא נכנס אלינו, לקח את חגורתו של שאול ולאחר שקשר את רגליו וידיו שלו אמר: כה אומרת רוח הקדש: האיש אשר לו החגורה הזאת, ככה יקשרו אותו היהודים בירושלים ויסגירוהו בידי הגוים.
12 כאשר שמענו זאת הפצרנו בו, אנחנו וגם אנשי המקום, שלא יעלה לירושלים. 13 אך שאול השיב: מה אתם עושים? למה אתם בוכים וממסים את לבי? הריני מוכן לא רק להאסר אלא גם למות בירושלים על שם האדון ישוע.
14 הואיל ולא שמע לנו חדלנו להפציר בו ואמרנו רצון אדני יעשה.
15 אחרי הימים ההם ארזנו את חפצינו ועלינו לירושלים. 16 הלכו אתנו גם תלמידים אחדים מקיסריה. הם הביאו אותנו אל קפריסאי אחד, תלמיד ותיק ושמו מנסון, כדי להתאכסן אצלו. 17 כשבאנו לירושלים קבלו אותנו האחים בשמחה. 18 שאול נכנס אתנו למחרת אל יעקב, וכל הזקנים נכחו שם. 19 הוא שאל לשלומם וספר בפרוט מה שעשה אלהים בקרב הגוים דרכו. 20 הם שמעו ושבחו את אלהים. לאחר מכן אמרו: אתה רואה, אחינו, כמה רבבות יהודים נהיו מאמינים וכלם קנאים לתורה! 21 והם שמעו עליך שאתה מלמד את כל היהודים אשר בקרב הגוים לעזב את משה, באמרך להם שלא למול את הילדים ולא לנהג על פי המנהגים. 22 ובכן מה לעשות? ללא ספק ישמעו שבאת. 23 לכן עשה את מה שאנחנו אומרים לך: יש לנו ארבעה אנשים אשר נדר עליהם. 24 קח אותם, הטהר אתם ושלם בעדם כדי שיגלחו את ראשם והכל ידעו שהדברים אשר שמעו עליך אינם נכונים, כי גם אתה בעצמך שומר את התורה. 25 ובנוגע לגוים אשר נהיו מאמינים כתבנו ופסקנו שעליהם להשמר מזבחי אלילים, מדם, מבשר הנחנק ומזנות.
26 למחרת לקח שאול את האנשים ונטהר אתם. הוא נכנס לבית המקדש להודיע מתי ישלמו ימי הטהרה ויקרב קרבן בעד כל אחד מהם. 27 סמוך למלאת שבעת הימים ראוהו יהודים מאסיה בבית המקדש. הם הסיתו את כל ההמון, תפסו אותו 28 וצעקו: אנשי ישראל, עזרו! זהו האיש המלמד את כל האנשים בכל מקום נגד העם הזה ונגד התורה והמקום הזה, ואפלו יונים הכניס אל המקדש וחלל את המקום הקדוש הזה. 29 זאת משום שקדם לכן ראו את טרופימוס האפסי אתו בעיר, וחשבו ששאול הכניס אותו אל המקדש.
30 כל העיר רגשה. האנשים רצו יחד, אחזו את שאול וסחבו אותו אל מחוץ למקדש ומיד נסגרו הדלתות. 31 הם נסו להרג אותו, והנה הגיעה ידיעה אל מפקד הגדוד שכל ירושלים אחוזת מהומה. 32 מיד לקח אתו חילים ושרי מאות ורץ אליהם. כראותם את שר האלף ואת החילים חדלו להכות את שאול. 33 נגש שר האלף והחזיק בו. הוא צוה לכבל אותו בשתי שרשרות ושאל מיהו ומה עשה. 34 כמה אנשים מן ההמון צעקו דבר אחד ואחרים צעקו דבר אחר. בגלל המהומה לא היה יכול לברר בודאות מה הענין, לכן צוה להביאו אל המצודה. 35 כאשר הגיע שאול אל המדרגות נשאו אותו החילים בגלל לחץ ההמון, 36 כי המון העם הלך אחריו וצעק: חסל אותו! 37 כשעמדו להכניס את שאול למצודה, אמר אל שר האלף: האם מתר לי לומר לך משהו?
הגיב המפקד: אתה יודע יונית? 38 האם לא אתה המצרי אשר לפני זמן מה הפיח מרד והנהיג את ארבעת אלפי הסיקריים אל המדבר? 39 השיב שאול ואמר: איש יהודי אני מטרסוס אשר בקיליקיה, אזרח של עיר לא נחותה. אני מבקש ממך, תן לי לדבר אל העם.
40 הוא הרשה לו. עמד שאול על המדרגות והניף את ידו אל העם. כאשר השתרר שקט מחלט נשא דברו בשפה העברית ואמר:
22
 1 אנשים אחים ואבות, שמעו נא כעת את דבר הצטדקותי לפניכם - 2 כאשר שמעו אותו מדבר אליהם בשפה העברית היתה שתיקתם עמקה יותר, והוא המשיך - 3 איש יהודי אני, יליד טרסוס אשר בקיליקיה, אבל גדלתי בעיר הזאת לרגלי גמליאל. חנכתי על פי דקדוקי תורת אבותינו והייתי קנאי לאלהים כמו כלכם היום. 4 רדפתי את הדרך הזאת עד מות. כבלתי אנשים ונשים והסגרתי אותם לבתי כלא, 5 דבר שגם הכהן הגדול יעיד עלי וכל הסנהדרין; מהם גם קבלתי אגרות אל אחינו, והלכתי לדמשק לעצר את הנמצאים שם ולהביאם בכבלים לירושלים כדי שיענשו. 6 והנה כשהלכתי והתקרבתי לדמשק, בשעת הצהרים בערך, לפתע פתאום נגה סביבי אור גדול מן השמים. 7 נפלתי ארצה ושמעתי קול אומר אלי, שאול, שאול, למה אתה רודף אותי? 8 שאלתי, מי אתה, אדוני? השיב ואמר אלי, אני ישוע מנצרת אשר אתה רודף. 9 האנשים שהיו אתי אמנם ראו את האור, אך לא שמעו את קולו של המדבר אלי. 10 אמרתי, מה עלי לעשות, אדוני? והאדון אמר אלי, קום, לך אל דמשק ושם יאמר לך כל אשר יעד לך לעשות. 11 מאחר שלא יכלתי לראות מפני הזהר של אותו האור, באתי לדמשק כשמלוי מובילים אותי ביד. 12 איש אחד, חנניה שמו, איש חסיד על פי התורה ושם טוב לו בקרב כל התושבים היהודים, 13 בא אלי ועמד לידי. אמר אלי, שאול אחי, ראה שוב! באותה שעה ראיתי אותו. 14 הוסיף ואמר, אלהי אבותינו בחר בך לדעת את רצונו ולראות את הצדיק ולשמע קול מפיו, 15 כי תהיה לו לעד אל כל בני אדם על הדברים אשר ראית ושמעת. 16 ועכשו למה אתה מתמהמה? קום, הטבל והתרחץ מחטאיך בקראך בשמו.
17 כאשר חזרתי לירושלים והתפללתי במקדש היתה עלי יד יהוה 18 וראיתי אותו אומר אלי, הזדרז וצא מהר מירושלים, כי לא יקבלו את עדותך עלי. 19 ואני אמרתי, אדוני, הרי הם יודעים שאני השלכתי את המאמינים בך לכלא והלקיתים בבתי הכנסת; 20 וכאשר נשפך דם סטפנוס עדך - אף אני עמדתי שם בהסכמה למעשה ושמרתי את הבגדים של הורגיו. 21 אך הוא אמר אלי, לך, כי אני אשלח אותך הרחק - אל הגוים. 22 עד לדבר הזה הקשיבו אליו ואז הרימו קולם וקראו: הסר מעל האדמה אחד שכזה! הוא לא ראוי לחיות! 23 הם צעקו, השליכו את בגדיהם והטילו עפר באויר. 24 בתגובה צוה שר האלף להביאו אל תוך המצודה והורה לחקר אותו במלקות כדי לברר מדוע צעקו עליו כך. 25 אבל בעת שקשרו אותו ברצועות אמר שאול אל שר המאה העומד לידו: האם מתר לכם להלקות אזרח רומי בלא משפט? 26 שמע שר המאה, הלך אל שר האלף ואמר לו: מה אתה עומד לעשות? הרי האיש הזה רומי! 27 בא שר האלף ואמר אליו: הגד לי, האם אתה רומי?
השיב שאול: כן.
28 אמר שר האלף: אני בכסף רב קניתי את האזרחות הזאת.
אבל אני נולדתי בה, אמר שאול. 29 באותו רגע הרפו ממנו האנשים שעמדו לחקר אותו; אפלו שר האלף פחד כשנוכח כי הוא רומי וכי כבל אותו. 30 למחרת, כיון שרצה לדעת נכונה מדוע האשימוהו בני עמו, התיר את כבליו וצוה על ראשי הכהנים וכל הסנהדרין להתאסף. הוא הביא את שאול והעמידו לפניהם.
23
 1 הביט שאול בסנהדרין ואמר: אנשים אחים, אני במצפון נקי לגמרי התהלכתי לפני האלהים עד היום הזה. 2 אז צוה חנניה הכהן הגדול על העומדים לידו להכותו על פיו. 3 אמר לו שאול: עתיד אלהים להכות אותך, קיר מטיח שכמותך! אתה יושב לשפט אותי על פי התורה ומצוה להכותני שלא כתורה?
4 אמרו העומדים לידו: את הכהן הגדול לאלהים אתה מחרף!
5 השיב שאול: אחי, לא ידעתי שהוא הכהן הגדול; הן כתוב נשיא בעמך לא תאר.
6 הואיל ושאול ידע כי חלק מהם צדוקים וחלק פרושים הכריז לפני הסנהדרין: אנשים אחים, פרוש בן פרוש אנכי ועל התקוה לתחית המתים אני נשפט! 7 כאשר אמר זאת החלה התנצחות בין הפרושים לצדוקים והקהל נתפלג לשנים, 8 כי הצדוקים אומרים שאין תחיה ואין מלאך ואין רוח, אך הפרושים מודים בכל אלה. 9 היתה המלה גדולה ואז קמו סופרים אחדים מכת הפרושים וטענו בתקף: אין אנו מוצאים שום רע באיש הזה. ואם רוח דברה אליו או מלאך אל נלחם באלהים. 10 ההתנצחות גברה מאד ושר האלף חשש שמא ישסעו את שאול. לפיכך צוה על החילים לרדת ולחטף אותו מתוכם ולהביאו אל המצודה.
11 בלילה נצב האדון על שאול ואמר: התחזק! כמו שהעידות עלי בירושלים כך עליך להעיד גם ברומא. 12 בבקר חברו יהודים יחד וקבלו עליהם בשבועה שלא יאכלו ולא ישתו עד אשר יהרגו את שאול. 13 מספר המשתתפים במזמה הזאת עלה על ארבעים. 14 הם באו אל ראשי הכהנים ואל הזקנים ואמרו: קבלנו עלינו שבועה שלא לטעם מאומה עד שנהרג את שאול. 15 ועכשו אתם והסנהדרין הגידו לשר האלף שיוריד אותו אליכם, כאלו שכונתכם לברר ביתר דיוק את ענינו, ואנחנו מוכנים להרג אותו לפני שיגיע.
16 כאשר שמע בן אחותו של שאול על דבר המארב הלך ונכנס למצודה והודיע לשאול. 17 קרא שאול לאחד משרי המאות ואמר: הבא נא את הבחור הזה אל שר האלף, כי יש לו דבר להודיעו. 18 הוא הביא אותו אל שר האלף ואמר: האסיר שאול קרא לי ובקש ממני להביא אליך את הבחור הזה, כי יש לו איזה דבר לומר לך. 19 החזיק שר האלף בידו, הוביל אותו הצדה ושאל: מה יש לך להודיע לי? 20 השיב הבחור: ראשי היהודים נועצו יחדיו לבקש ממך להוריד מחר את שאול אל הסנהדרין כאלו הם מתכונים לחקר את ענינו ביתר דיוק. 21 לכן אל נא תשמע להם, כי יותר מארבעים איש מהם אורבים לו. הללו קבלו עליהם בשבועה שלא לאכל ולא לשתות עד שיהרגו אותו וכעת הם מוכנים בצפיה להבטחה ממך.
22 שלח שר האלף את הבחור בצוותו עליו: אל תגיד לאיש שהודעת לי את הדבר הזה! 23 הוא קרא לשני שרי מאות ואמר: הכינו מאתים חילים כדי שיצאו בשעה תשע בלילה וילכו לקיסריה, וכן גם שבעים פרשים ומאתים נושאי כידון, 24 ותנו בהמות להרכיב את שאול ולהביאו בשלום אל פליקס הנציב. 25 כמו כן כתב אגרת בזה הלשון: 26 קלודיוס ליסיאס אל הוד מעלתו הנציב פליקס - שלום. 27 את האיש הזה תפס המון יהודי ועמד להרג אותו. באתי עם החילים וחלצתי אותו בהודע לי שהוא רומי. 28 הואיל וחפצתי לדעת מדוע האשימו אותו, הורדתיו אל הסנהדרין שלהם 29 ומצאתי שהאשימו אותו בענינים הנוגעים לתורתם, אך לא היתה שום אשמה שתחיב מות או מאסר. 30 כאשר הגד לי כי נרקמת מזמה נגד האיש, שלחתיו אליך מיד וגם צויתי על מאשימיו לומר לפניך מה שיש להם לומר עליו. היה שלום.
31 על פי הפקדה שצוו לקחו החילים את שאול והביאוהו בלילה לאנטיפטריס. 32 למחרת הניחו לפרשים להמשיך אתו וחזרו למצודה. 33 אלה באו לקיסריה, מסרו את האגרת לנציב והעמידו את שאול לפניו. 34 הנציב קרא את האגרת ושאל מאיזה אזור ממשל הוא. כשמעו שהוא מקיליקיה אמר: 35 אשמע אותך כאשר גם מאשימיך יבואו הנה, וצוה להחזיקו בארמון הורדוס.
24
 1 כעבר חמשה ימים ירד חנניה הכהן הגדול עם כמה זקנים ובעל דברים אחד, טרטולוס שמו, והודיעו לנציב את טענתם נגד שאול. 2 לאחר שקראו לשאול החל טרטולוס בתביעה ואמר: 3 הוד מעלתך, פליקס, שלום למכביר השגנו הודות לך ותקונים נעשו למען העם הזה בהשגחתך. בכל עת ובכל מקום אנחנו מקדמים זאת במלוא תודה. 4 אבל כדי שלא אוסיף להיות לך לטרח, מבקש אני ממך לשמע אותנו בחמלתך ונדבר בקצרה. 5 מצאנו את האיש הזה בבחינת מגפה; מעורר מהומות בקרב כל היהודים בכל העולם ומנהיג של כת הנצרים. 6 גם נסה לחלל את המקדש, אך תפסנו אותו. 8 אם תחקר אותו תוכל לדעת בעצמך מה כל הדברים שבהם אנחנו מאשימים אותו. 9 גם היהודים העומדים שם הסכימו אתו, באמרם שכך הם הדברים.
10 רמז הנציב לשאול לדבר ושאול השיב: אני יודע כי שנים רבות אתה השופט של האמה הזאת, לכן בבטחון אני מגן על עצמי בכל מה שנוגע לעניני. 11 יכול אתה להוכח שלא עברו יותר משנים עשר יום מאז שעליתי לירושלים להשתחוות לאדני, 12 ולא בבית המקדש מצאוני מתוכח עם איש או גורם להתפרעות המון, אף לא בבתי כנסת ולא בעיר. 13 גם אינם יכולים להביא לך ראיה לדברים שהם טוענים נגדי כעת. 14 אבל את זה אני מודה לפניך: בדרך הנקראת בפיהם כת עובד אני את אלהי אבותינו, ומאמין בכל הכתוב בתורה ובנביאים; 15 ויש לי תקוה באלהים שתהיה תחיה הן של הצדיקים והן של הרשעים, דבר שגם הם מחכים לו. 16 לכן אני גם מתאמץ שיהיה לי מצפון נקי לפני אלהים ובני אדם בכל עת. 17 והנה אחרי שנים רבות באתי להביא נדבות לעמי וכן גם קרבנות, 18 ובהביאי את אלה מצאוני במקדש לאחר שנטהרתי; לא הייתי כרוך לא בהמון ולא במהומה. 19 אבל היו כמה יהודים מאסיה והללו היו צריכים לעמד לפניך ולהאשימני אם יש להם משהו נגדי. 20 או שיגידו אלה אשר כאן, איזה עול מצאו בי כאשר עמדתי לפני הסנהדרין - 21 מלבד ההכרזה האחת הזאת שהכרזתי בעמדי ביניהם: על תחית המתים אני נשפט היום לפניכם. 22 פליקס, שהיתה לו ידיעה ברורה על אותה דרך, דחה את הדיון בענינם באמרו: כאשר ירד אלי ליסיאס שר האלף אחליט בנוגע לענינכם. 23 הוא צוה על שר המאה לשים על שאול משמר, אך להקל עליו ולא למנע איש מאנשיו מלשרת אותו. 24 אחרי כמה ימים בא פליקס עם דרוסילה אשתו, שהיתה יהודיה. הוא שלח לקרא לשאול ושמע אותו על דבר האמונה במשיח ישוע. 25 כשדבר על הצדק ועל כבוש היצר ועל הדין העתיד לבוא, פחד פליקס ואמר: לך לעת עתה, אבל כשאמצא לי פנאי אקרא לך. 26 באמרו זאת גם קוה ששאול יתן לו כסף; לכן קרא לו פעמים רבות ושוחח אתו.
27 אחרי שנתים ירש פורקיוס פסטוס את מקומו של פליקס. רצה פליקס להראות חסד לראשי היהודים ועזב את שאול במאסר.
כה פסטוס הגיע למדינה ולאחר שלושה ימים עלה מקיסריה לירושלים. 2 שם הודיעו לו ראשי הכהנים וראשי היהודים את ענינם נגד שאול. 3 הם הפצירו בו ובקשו ממנו שיעשה עמהם חסד וישלח להביאו לירושלים, שכן הם התנכלו לו להרגו בדרך. 4 השיב פסטוס ואמר: שאול עצור בקיסריה ואני עומד לצאת לשם בקרוב. 5 לכן ירדו נא אתי בעלי הסמכות שבכם; ואם יש עוון באיש, שיטענו נגדו.
6 הוא שהה שם לא יותר משמונה או עשרה ימים. לאחר מכן ירד לקיסריה ולמחרת ישב על כס המשפט וצוה להביא את שאול. 7 כאשר בא נצבו סביבו היהודים שירדו מירושלים, והאשימו אותו באשמות רבות וקשות אשר לא יכלו להוכיח אותן. 8 הגן שאול על עצמו ואמר: לא חטאתי במאומה לחקי היהודים, אף לא למקדש ולא לקיסר. 9 אך פסטוס, בחפצו להראות חסד לראשי היהודים, פנה אל שאול ושאל: האם אתה רוצה לעלות לירושלים ולהשפט שם לפני על הדברים האלה?
10 ענה שאול: לפני כס המשפט של הקיסר אני עומד ושם עלי להשפט. לא עשיתי עול לאף יהודי, וזאת גם אתה יודע היטב. 11 אם אמנם גרמתי עול ועשיתי דבר המחיב מות אינני מסרב למות. אבל אם אין מאומה במה שאלה מאשימים אותי, איש לא יוכל להסגירני בידם. אל הקיסר אני פונה!
12 נועץ פסטוס עם היועצים והשיב: פנית אל הקיסר, אל הקיסר תלך. 13 ימים מספר אחרי כן באו אגריפס המלך וברניקה לקיסריה לברך את פסטוס. 14 כרבות ימי שהיתם שם ספר פסטוס למלך על אודות שאול ואמר: יש איש אחד אשר פליקס השאיר אותו במאסר. 15 כאשר הייתי בירושלים הודיעו לי ראשי הכהנים וזקני היהודים על אודותיו ובקשו את הרשעתו. 16 אמרתי להם שאין הרומים נוהגים להסגיר אדם נאשם בטרם יעמד מול המאשימים ותנתן לו אפשרות להגן על עצמו מפני ההאשמה. 17 לכן כשבאו יחד הנה לא התמהמהתי, ולמחרת ישבתי על כס המשפט וצויתי להביא את האיש. 18 אז עמדו מאשימיו ולא הביאו נגדו דבר מן הדברים הרעים שחשדתי. 19 אך היו להם כמה חלוקי דעות אתו על הדת שלהם ועל איזה ישוע שמת, אשר שאול טען שהוא חי. 20 אני לא התמצאתי בחקירת הענינים האלה ושאלתי אם הוא רוצה לעלות לירושלים ולהשפט שם על הדברים האלה. 21 אך הואיל ושאול ערער כדי שישמרוהו עד להחלטת הקיסר, צויתי לשמר אותו עד אשר אשלח אותו אל הוד מלכותו.
22 אמר אגריפס אל פסטוס: גם אני חפצתי לשמע את האיש.
השיב פסטוס: מחר תשמע אותו. 23 למחרת באו אגריפס וברניקה ברב הדר ונכנסו לאולם עם שרי האלף ונכבדי העיר, ופסטוס צוה להביא את שאול. 24 אמר פסטוס: אגריפס המלך וכל האנשים הנמצאים אתנו, אתם רואים את האיש הזה אשר בגללו פנו אלי כל קהל היהודים, גם בירושלים וגם פה, וצעקו שאינו ראוי לחיות עוד. 25 אני נוכחתי כי לא עשה שום דבר המחיב מות, אך מכיון שבקש להשפט לפני הקיסר החלטתי לשלח אותו, 26 אבל אין לי שום דבר ברור לכתב עליו לאדוננו. לכן הבאתי אותו לפניכם וביחוד לפניך, המלך אגריפס, כדי שיחקר ויהיה לי מה לכתב, 27 שהרי לא מתקבל על דעתי לשלח אסיר בלי להודיע גם את האשמות המיחסות לו.
26
 1 אמר אגריפס אל שאול: נתן לך ללמד זכות על עצמך. הושיט שאול את ידו והחל להגן על עצמו: 2 המלך אגריפס, חושב אני את עצמי למאשר על שאני מגן על עצמי לפניך היום בענין כל מה שיהודים אחדים מאשימים אותי, 3 ביחוד משום שאתה בקי בכל המנהגים והשאלות שבקרב היהודים. לפיכך מבקש אני ממך לשמע אותי בארך רוח. 4 ובכן, כל היהודים יודעים את דרכי חיי מתקופת נעורי, מראשית ימי מגורי בקרב עמי בירושלים. 5 הם הכירוני מתחלה - אם יאותו להעיד - ויודעים שחייתי כפרוש על פי הכת האדוקה ביותר של דתנו. 6 ועכשו אני עומד למשפט על תקות ההבטחה שהבטיח אלהים לאבותינו, 7 הבטחה אשר שנים עשר שבטינו מקוים להגיע להגשמתה בעבדם את אלהים בדבקות יומם ולילה. על דבר התקוה הזאת, המלך אגריפס, יש יהודים המאשימים אותי. 8 מדועתחשבו לדבר לא יאמן שאלהים מחיה מתים? 9 אכן אני עצמי חשבתי כי מחובתי לעשות דברים רבים נגד שם ישוע מנצרת, 10 מה שגם עשיתי בירושלים. קדושים רבים כלאתי בבתי כלא, על פי הסמכות שקבלתי מאת ראשי הכהנים, וכאשר הוצאו להורג הצבעתי עם המחיבים. 11 פעמים רבות, בכל בתי הכנסת, הענשתי אותם ודחקתי בהם לגדף את שמו, ובשצף זעמי עליהם רדפתי אותם אפלו עד ערים מחוץ לארץ.
12 הלכתי לשם כך לדמשק עם סמכות ורשות מטעם ראשי הכהנים. 13 והנה, אדוני המלך, בהיותי בדרך, בצהרים, ראיתי אור מן השמים, מבריק יותר מזהר השמש, נוגה סביב לי ולהולכים אתי. 14 כלנו נפלנו ארצה ואני שמעתי קול אומר אלי בלשון העברית, שאול, שאול, למה אתה רודף אותי? קשה לך לבעט בדרבנות. 15 שאלתי, מי אתה, אדוני? והאדון השיב, אני ישוע שאתה רודף. 16 אבל קום ועמד על רגליך, כי לשם כך נראיתי אליך - למנות אותך למשרת ולעד על דבר זה שראית אותי ועל הדברים שלשמם אראה אליך, 17 בהצילי אותך מן העם ומן הגוים אשר אני שולח אותך אליהם 18 לפקח את עיניהם, להשיב אותם מחשך לאור ומשלטון השטן לאלהים כדי שיקבלו על ידי אמונה בי סליחת חטאים ונחלה בקרב המקדשים. 19 על כן, המלך אגריפס, לא התנגדתי לצית למראה מן השמים, 20 כי אם הגדתי תחלה לאנשי דמשק, וכן גם בירושלים ובכל ארץ יהודה וגם לגוים - לחזר בתשובה ולפנות אל אלהים בעשותם מעשים ראויים לתשובה. 21 בגלל זה תפסוני יהודים במקדש ונסו להרג אותי. 22 ובהיות האלהים בעזרי עד היום הזה, הריני עומד ומעיד לפני קטנים וגדולים ואינני אומר דבר מלבד הדברים שהנביאים ומשה אמרו כי עתידים הם לקרות: 23 שהמשיח יסבל, יהיה ראשון לתחית המתים ויבשר אור לעם ולגוים.
24 כשאמר את הדברים האלה להגנתו, אמר פסטוס בקול רם: אתה משתגע, שאול! הלמוד הרב מביא אותך לידי שגעון.
25 השיב שאול: אינני משתגע, הוד מעלתו פסטוס, אלא דברים של אמת ושל טעם אני משמיע. 26 הרי המלך יודע את הענינים האלה ואני מדבר אליו בבטחון, שכן אני בטוח שלא נעלם ממנו דבר מן הדברים האלה, כי לא בקרן זוית נעשתה זאת. 27 המלך אגריפס, המאמין אתה בנביאים? אני יודע שאתה מאמין!
28 ענה אגריפס לשאול: עוד מעט ואתה משכנע אותי להיות משיחי!
29 אמר שאול: אם עוד מעט ואם עוד הרבה, תפלתי לאלהים שלא רק אתה אלא גם כל השומעים אותי היום, יהיו כמוני - רק בלי הכבלים האלה. 30 המלך והנציב קמו וכן גם ברניקה והיושבים אתם. 31 אחרי צאתם דברו זה אל זה ואמרו: האיש הזה לא עשה שום דבר המחיב מות או מאסר. 32 אמר אגריפס לפסטוס: האיש הזה היה יכול להשתחרר לולא פנה אל הקיסר.
27
 1 כאשר החלט שנפליג לאיטליה מסרו את שאול עם כמה אסירים אחרים לידי שר מאה מן הגדוד הקיסרי, יוליוס שמו. 2 נכנסנו לאניה אדרמיטית, שעמדה לנסע למקומות אשר לארך חוף אסיה, והפלגנו. אתנו היה אריסטרכוס, מקדוני מתסלוניקי. 3 למחרת הגענו לצידון. יוליוס נהג בנדיבות עם שאול והרשה לו ללכת אל חבריו ולהנות מעזרתם. 4 משם הפלגנו ושטנו על יד קפריסין בגלל הרוחות הנגדיות. 5 עברנו בים שממול לקיליקיה ופמפיליה ובאנו אל מירה אשר בליקיה. 6 שר המאה מצא שם אניה מאלכסנדריה שמגמת פניה לאיטליה והעביר אותנו אליה. 7 שטנו כמה ימים באטיות והגענו בקשי רב אל מול קנידוס. מאחר שהרוח הנושבת הפריעה לנו, שטנו על יד כרתים ועברנו על פני כף סלמוני. 8 שטנו סמוך לאי בקשי רב והגענו למקום אחד שנקרא המעגנים הטובים, קרוב לעיר לסיה.
9 מכיון שעבר זמן נכר והשיט כבר היה מסכן, שכן אפלו יום הכפורים כבר עבר, הזהיר אותם שאול 10 באמרו: אנשים, אני רואה שלמסע צפוי נזק עם אבדן רב לא רק למטען ולאניה, אלא גם לחיינו. 11 אך שר המאה האמין יותר לרב החובל ולבעל האניה מאשר לדברי שאול. 12 הואיל והנמל לא התאים לעגינת חרף הציע הרב להפליג משם, בתקוה שיוכלו להגיע לפניקס - נמל כרתי הפונה לדרום מערב ולצפון מערב - ולשהות שם בחרף. 13 רוח אטית נשבה מן הדרום והם חשבו שישיגו את מטרתם; לכן הרימו עגן ושטו סמוך ליבשה לארך חוף כרתים. 14 לאחר זמן קצר נשבה מן האי רוח סופה צפונית מזרחית הנקראת אירקילון. 15 כיון שהאניה נלכדה ולא יכלה לשוט נגד הרוח, נכנענו ונסחפנו. 16 כאשר עברנו על יד אי אחד, קודה שמו, הצלחנו במאמץ רב להשתלט על הסירה הנגררת. 17 הם העלו אותה לספון והשתמשו בחבלים לחגירת דפנות האניה; ומאחר שפחדו שמא יסחפו אל חולות סירטיס, הנמיכו את המפרש ונסחפו באפן זה. 18 למחרת, בהיותנו מטלטלים בחזקה על ידי הסערה, הקלו ממשא האניה. 19 אחרי יום נוסף השליכו במו ידיהם את ציוד האניה. 20 הואיל וימים רבים לא הופיעו השמש והכוכבים והתחוללה סערה חזקה, אפסה כל תקוה שננצל.
21 אחרי שנמנעו זמן רב מאכל, עמד שאול ביניהם ואמר: ובכן, חברים, היה צריך לשמע בקולי ולא להפליג מכרתים ולהגיע לידי הנזק והאבדן הזה. 22 ועכשו אני מציע לכם להתעודד, כי לא תאבד שום נפש מכם; רק האניה תאבד; 23 כי בלילה נצב עלי מלאך של אלהים אשר לו אני שיך ואותו אני עובד - 24 ואמר, אל תפחד, שאול, אתה צריך לעמד לפני הקיסר, והנה האלהים בחסדו חנן לך את כל המפליגים אתך. 25 ובכן, חברים, התעודדו! אני בוטח באלהים שכמו שנאמר לי כן יהיה. 26 אבל עלינו להסחף אל איזה אי.
27 בחצות הלילה הארבעה עשר, כשנסחפנו הנה והנה בים האדריטי, סברו המלחים שאנו מתקרבים לאיזו ארץ. 28 הם הורידו אנך ומצאו שהעמק שלושים ושבעה מטרים. אחרי מרחק מעט מדדו שנית ומצאו עשרים ושבעה מטרים. 29 הואיל וחששו שמא נסחף אל אזורי סלעים, הטילו ארבעה עגנים מן הצד האחורי של האניה והתפללו שיאיר היום. 30 כשנסו המלחים לברח מן האניה והתחילו להוריד את הסירה אל הים באמתלה שהם מתכונים למשך עגנים מחרטום האניה, 31 אמר שאול לשר המאה ולחילים: אם אלה לא ישארו באניה לא תוכלו אתם להנצל. 32 אז חתכו החילים את חבלי הסירה והניחו לה לפל.
33 עוד לפני אור הבקר בקש שאול מכל האנשים שיאכלו, באמרו: היום כבר היום הארבעה עשר שאתם ממשיכים ומחכים בלא לאכל כלום. 34 לכן אני מבקש מכם לאכל, כי זה נחוץ להצלתכם, שכן לא תאבד שערה מראשו של איש מכם. 35 לאחר שאמר זאת לקח לחם, הודה לאלהים לעיני כלם, בצע והחל לאכל. 36 הכל התעודדו וגם הם אכלו. 37 בסך הכל היינו מאתים ושבעים ושש נפשות באניה. 38 אחרי שאכלו לשבע הקלו מעל האניה בהטילם את החטה לים. 39 כשהאיר היום לא הכירו את הארץ, אך הבחינו במפרץ עם חוף חולי והחליטו להסיע את האניה לשם, אם אפשר. 40 הם נתקו את קשרי העגנים ועזבו אותם בים. יחד עם זאת התירו את החבלים של ההגאים, פרשו את המפרש הקדמי אל הרוח וכונו את האניה אל החוף. 41 אז הגיעו למקום בין זרמים והעלו את האניה על שרטון. החרטום נתקע ונשאר קבוע במקומו, אבל הירכתים נשברו מעצמת הגלים.
42 כונת החילים היתה להרג את האסירים, כדי שלא ישחה איש מהם וימלט. 43 אך שר המאה רצה להציל את שאול והניא אותם מכונתם. הוא צוה שהיודעים לשחות יקפצו ראשונים ויגיעו אל היבשה, 44 והיתר, שיעשו זאת חלקם על קרשים וחלקם על חפצים מן האניה. בדרך זאת נחלצו כלם אל היבשה.
28
 1 אחרי שנצלנו התברר לנו כי שם האי מלטה. 2 התושבים, שלא היו יונים, נהגו בנו בנדיבות בלתי רגילה, כי הדליקו אש בגלל הגשם היורד והקר וקבלו את כלנו. 3 שאול אסף מלוא ידיו שברי ענפים וכששם אותם על האש יצא מתוכם צפע, בגלל החם, ונצמד אל ידו. 4 ראו התושבים את החיה תלויה על ידו ואמרו זה אל זה: אין ספק שהאיש הזה רוצח. נצל מן הים, אך הצדק לא הניח לו לחיות. 5 אבל שאול נער את החיה אל תוך האש ולא נזק כלל. 6 הם צפו שגופו יתנפח או שיפל מת פתאום. חכו שעה ארכה וראו שלא קרה לו שום רע; שנו דעתם ואמרו שהוא אל.
7 סמוך לאותו מקום היו שדותיו של ראש האי, פובליוס שמו. הוא קבל אותנו וארח אותנו בידידות שלושה ימים. 8 אותה עת שכב אביו של פובליוס כשהוא סובל מחם ודיזנטריה. שאול נכנס אליו, התפלל וסמך ידיו עליו ורפא אותו. 9 אחרי כן באו גם יתר החולים אשר באי ונרפאו. 10 הם כבדו אותנו במחוות כבוד רבות וכשעמדנו להפליג נתנו לנו את האספקה הנחוצה. 11 אחרי שלושה חדשים עלינו על אניה אלכסנדרית נושאת סמל האלים התאומים, שהמתינה כל החרף באי. 12 ירדנו בסירקוז ונשארנו שם שלושה ימים. 13 משם שטנו הלאה והגענו לרגיום. יום אחד אחרי כן נשבה רוח דרומית ולמחרת באנו אל פוטיולי. 14 מצאנו שם אחים ונתבקשנו להשאר אצלם שבעה ימים. כך באנו לרומא. 15 האחים אשר שם שמעו עלינו ויצאו לקראתנו עד לככר אפיוס ושלשת הפנדקים. כשראה אותם שאול, הודה לאלהים והתעודד. 16 באנו לרומא ושם התר לשאול להתגורר לבדו עם חיל ששמר עליו. 17 אחרי שלושה ימים הזמין שאול את ראשי היהודים. כאשר התכנסו יחד אמר להם: אנשים אחים, אני לא עשיתי דבר נגד העם או נגד מנהגי אבותינו ובכל זאת נמסרתי כאסיר מירושלים לידי הרומאים. 18 הללו חקרו אותי וכשלא מצאו בי שום אשמת מות התכונו לשחררני. 19 אבל ראשי היהודים התנגדו ולכן נאלצתי לפנות אל הקיסר - לא שיש לי איזה דבר להאשים בו את עמי. 20 משום כך בקשתי לראות אתכם ולדבר עמכם, כי בגלל תקות ישראל אני אסור בכבל הזה.
21 השיבו ואמרו לו: לא קבלנו אגרות על אודותיך מארץ יהודה, אף לא הגיע איש מן האחים והודיע או דבר משהו רע עליך. 22 אבל מן הראוי שנשמע מפיך מה דעותיך, כי ידוע לנו שבכל מקום מתנגדים לכת הזאת.
23 הם קבעו אתו מועד וביום שנקבע באו רבים עוד יותר אל מקום מגוריו. הוא העיד מהבקר עד הערב והסביר להם את מלכות האלהים, והוכיח להם על אודות ישוע מתורת משה ומן הנביאים. 24 יש שהשתכנעו מדבריו ויש שלא האמינו. 25 הם לא הסכימו איש עם רעהו והלכו לדרכם לאחר ששאול אמר להם: היטב דברה רוח הקדש לאבותיכם בפי ישעיהו הנביא לאמר:
26 לך ואמרת לעם הזה:
שמעו שמוע ואל תבינו
וראו ראו ואל תדעו;
27 השמן לב העם הזה
ואזניו הכבד ועיניו השע;
פן יראה בעיניו ובאזניו ישמע
ולבבו יבין ושב ורפא לו.
28 לכן שיהא ידוע לכם כי אל הגוים נשלחה תשועת אלהים והם ישמעו.
30 שאול ישב שנתים תמימות בדירה ששכר לו, וקבל את כל הבאים אליו. 31 הוא הכריז את מלכות האלהים ולמד על אודות האדון ישוע בלי כל פחד ובאין מפריע.
$:אל הרומים
1
 1 מאת שאול, עבד המשיח ישוע, אשר נקרא להיות שליח ויחד לבשורת אלהים, 2 בשורה שאלהים הבטיח מקדם בפי נביאיו בכתבי הקדש, 3 על אודות בנו, ישוע המשיח אדוננו, שלפי הבשר מוצאו מזרע דוד 4 ולפי רוח הקדש הפגן שהוא בן אלהים בגבורה בתחיתו מן המתים. 5 דרכו קבלנו חסד ושליחות להביא לידי ציות שבאמונה בכל האמות למען שמו; 6 ביניהם גם אתם קרואי ישוע המשיח.
7 ובכן, אל כל אהובי אלהים ברומא הנקראים להיות קדושים: חסד ושלום לכם מאת האלהים אבינו והאדון ישוע המשיח.
8 ראשית, אני מודה לאלהי על כלכם באמצעות ישוע המשיח, משום שדבר אמונתכם נשמע בכל העולם. 9 והאלהים אשר אני עובד אותו ברוחי בהכריזי את בשורת בנו, הוא עדי לכך שאני מזכיר אתכם ללא הרף בתפלותי, 10 ומבקש אני תמיד כי אצליח פעם באיזה אפן שהוא לבוא אליכם, אם ירצה אלהים, 11 שכן אני נכסף לראותכם כדי לחלק עמכם מתנה רוחנית לחזוקכם; 12 כלומר, שנתעודד יחדיו באמונה המשתפת לכם וגם לי. 13 אינני רוצה שיעלם מכם, אחי, שפעמים רבות התכונתי לבוא אליכם, כדי שגם בקרבכם אוכל לעשות פרי כבקרב יתר הגוים, אך עד כה נמנע ממני לבוא. 14 חיב אני ליונים וגם לבני עמים אחרים, לבני תרבות וגם לחסרי תרבות. 15 משום כך ברצוני לבשר את הבשורה גם לכם הנמצאים ברומא. 16 אינני בוש בבשורת המשיח, שהרי היא כח האלהים להושיע את כל מי שמאמין, את היהודי בראשונה וגם את הלא יהודי; 17 כי בה צדקת האלהים מתגלית מתוך אמונה לתכלית אמונה, ככתוב: וצדיק באמונתו יחיה. 18 ואמנם זעם אלהים נגלה מן השמים על כל עולתם ורשעתם של בני אדם המעכבים ברשעתם את האמת; 19 כי מה שנודע על אלהים גלוי בקרבם, שהרי אלהים גלה להם. 20 הלא עצמותו הנעלמת, היא כחו הנצחי ואלהותו, נראית בברור מאז בריאת העולם בהיותה נתפסת בשכל באמצעות הדברים שנבראו. לכן אין להם במה להצטדק, 21 שהרי למרות שיודעים הם את אלהים לא כבדו אותו כראוי לאלהים, אף לא הודו לו, אלא נתפסו למחשבת הבל ונטמטם לבם האוילי. 22 הם התימרו להיות חכמים, אך נהיו לכסילים 23 והמירו אתכבודו של אלהים בלתי חולף בדמות צלמו של אדם בן חלוף ובדמות צלמי עופות, חיות ורמשים. 24 לכן מסרם אלהים לטמאה בידי תאוות לבם, לחלל את גופם בינם לבין עצמם - 25 אנשים שהמירו את אמת האלהים בשקר וכבדו ועבדו את הנברא במקום את הבורא המברך לעולמים. אמן. 26 משום כך הסגירם אלהים לתשוקות בזויות, עד כי אפלו נשיהם החליפו יחסים טבעיים בבלתי טבעיים. 27 וכן גם הגברים נטשו את היחסים הטבעיים עם הנשים ובערו בתאוה זה אל זה; גברים עשו תועבה בגברים וקבלו בגופם הם את הגמול הראוי לסטיה שלהם. 28 וכיון שלא חשבו לנכון להכיר באלהים, הסגירם אלהים להלך רוח מגנה, לעשות את הדברים שאינם הגונים. 29 אכן מלאים הם בכל עולה, רשע, חמדנות, רע; מלאי קנאה, רצח, מריבה, מרמה, מזמה. 30 הולכי רכיל הם, מוציאי דבה, שונאי אלהים, חצופים, גאים, רברבנים, חורשי רעה, ממרים פי הורים, 31 חסרי הבנה, בלתי נאמנים, קשוחי לב, אכזרים. 32 הם יודעים את חקת אלהים, אשר לפיה עושי מעשים כאלה ראויים למיתה, אך לא זאת בלבד שהם עושים אותם, הם גם תומכים בעושיהם.
2
 1 על כן אתה, בן אדם החורץ משפט, אין לך במה להצטדק, ותהיה מי שתהיה, כי בשפטך את הזולת אתה מרשיע את עצמך, שכן אתה החורץ משפט עושה אותם דברים. 2 אנחנו יודעים שאלהים שופט על פי האמת את העושים דברים כאלה. 3 ואתה, בן אדם, החורץ משפט על העושים דברים כאלה ובעצמך עושה אותם, החושב אתה כי תמלט ממשפט אלהים? 4 או שמא אתה מזלזל בשפע טובו וארך רוחו וסבלנותו, ואינך מבין כי טובו זה של אלהים מדריך אותך לתשובה? 5 בעקשנותך ובסרוב לבבך לחזר בתשובה אתה צובר לך זעם ליום זעם, ביום שיתגלה משפט הצדק של אלהים, 6 אשר ישלם לכל איש כמעשיו: 7 חיי עולם לאנשים המתמידים לעשות את הטוב ומבקשים את התפארת והכבוד והאלמות, 8 אך חמה וזעם לסוררים אשר אינם נשמעים לאמת אלא לעולה; 9 צרה ומצוקה על נפש כל אדם העושה רע, על היהודי בראשונה וגם על הלא יהודי; 10 אך תפארת וכבוד ושלום לכל העושה את הטוב, ליהודי בראשונה וגם למי שאינו יהודי; 11 כי אין משוא פנים עם האלהים, 12 שכן כל אשר חטאו בלי תורה גם יאבדו בלי תורה, וכל אשר חטאו ויש להם תורה, על פי התורה ישפטו. 13 הרי לא שומעי התורה צדיקים לפני אלהים, אלא המקימים את התורה הם אשר יצדקו - 14 גוים שאין להם תורה והם מקימים את דברי התורה כדבר מובן מאליו, הם תורה לעצמם אף שאין להם תורה. 15 הם מראים שפעל התורה כתוב בלבם, שכן מצפונם מעיד בהם ומחשבותיהם מחיבות או מזכות אותם - 16 ביום שישפט אלהים את תעלומות בני אדם על ידי ישוע המשיח, כדבר בשורתי. 17 אבל אם אתה נקרא יהודי ואתה נשען על התורה ומתהלל באלהים, 18 ואתה יודע את רצונו ומבחין בדברים הטובים, מהיותך מחנך בתורה, 19 ואתה סמוך ובטוח כי אתה מורה דרך לעורים, אור לשרויים בחשך, 20 מדריך לפתאים ומלמד לעוללים, ולך בטוי הדעת והאמת שבתורה - 21 האם לא תלמד את עצמך, אתה המלמד אחרים? אתה המכריז לא תגנב, התגנב אתה? 22 אתה האומר לא תנאף, התנאף אתה? אתה המתעב את האלילים, התבזז את מקדשיהם? 23 אתה המתגאה בתורה, התחלל את שם אלהים בהפירך את התורה? 24 הרי, כפי שכתוב, שם אלהים מחלל בגוים בגללכם. 25 אמנם יש ערך למילה אם אתה מקים את התורה, אך אם אתה מפר את התורה, מילתך נהיית לערלה. 26 לכן אם ישמר ערל את דיני התורה, האם לא תחשב לו ערלתו למילה? 27 והערל מבחינה גופנית, המקים את התורה, יחרץ עליך משפט, שהרי לך הכתובים והמילה ואתה מפר את התורה. 28 הן לא על פי מראית עין יהודי הוא יהודי, ולא מה שרואים בגוף הוא מילה. 29 יהודי הוא זה שבתוך תוכו הוא יהודי ומילה היא זו שבלב, לפי הרוח ולא לפי אות כתובה; שבחו אינו בא מבני אדם, כי אם מאלהים.
3
 1 אם כן, מהו יתרונו של היהודי או מה התועלת אשר במילה? 2 הרבה, על כל פנים; ראשית כל, בידיהם הפקדו דברי אלהים. 3 ואם יש שלא האמינו, אזי מה? האם יבטל חסר אמונתם את נאמנותו של אלהים? 4 חלילה! צריך שיכר כי האלהים נאמן וכל אדם כוזב, ככתוב: למען תצדק בדברך, תזכה בשפטך. 5 אבל אם רשעתנו מפגינה את הצדק של אלהים, מה נאמר? האם יש עול באלהים השופך את זעמו  ואני מדבר מנקדת מבטו של האדם - 6 חס וחלילה! שאם כן, איך ישפט אלהים את העולם? 7 אך אם בגלל מרמתי משגשגת אמת האלהים לתהלתו, מדוע עוד אשפט כחוטא? 8 ומדוע לא נעשה את הרע כדי שיצא טוב, כפי שמעלילים עלינו וטוענים כי כך אנו אומרים? אכן משפט צדק נחרץ עליהם. 9 ובכן, הטובים אנו מאחרים? לא, כלל וכלל לא; שהרי כבר הוכחנו לעיל כי היהודים והגוים כאחד משעבדים כלם לחטא, 10 ככתוב:
אין צדיק, אין גם אחד.
11 אין משכיל, אין דרש את אלהים.
12 הכל סר, יחדו נאלחו;
אין עשה טוב, אין גם אחד.
13 קבר פתוח גרנם, לשונם יחליקון,
חמת עכשוב תחת שפתימו;
14 אשר אלה פיהם מלא ומררות.
15 רגליהם ימהרו לשפך דם.
16 שד ושבר במסלותם,
17 ודרך שלום לא ידעו.
18 אין פחד אלהים לנגד עיניהם.
19 אנו יודעים כי כל מה שהתורה אומרת, היא אומרת לאנשים הכפופים לתורה, כדי שלא יהיה פתחון פה לאיש וכל העולם ימצא אשם לפני אלהים. 20 זאת מפני שבמעשי התורה לא יצדק לפניו כל בשר, כי התורה רק מביאה לידי הכרת חטא. 21 אך כעת נגלתה צדקת האלהים בלי תורה, צדקה שהתורה והנביאים מעידים עליה. 22 והיא צדקה של האלהים, באמצעות אמונת ישוע המשיח, אל כל ועל כל המאמינים; שהרי אין הבדל, 23 כי הכל חטאו ומחסרי כבוד אלהים המה. 24 אך הם מצדקים בחסדו, בחנם, הודות לפדות שבמשיח ישוע, 25 אשר האלהים שם אותו לכפרה בדמו, כפרה על יסוד אמונה. כל זה כדי להראות את הצדקה של אלהים בכך שבארך רוחו פסח על חטאי העבר, 26 ולהראות את צדקתו בזמן הזה: שהוא צדיק ומצדיק את בן אמונת ישוע.
27 אם כן, היש מקום לגאוה? לא, אין לה מקום. הודות לאיזו תורה? של המעשים? לא, הודות לתורה של אמונה. 28 ואמנם אנו קובעים שהאדם מצדק על ידי אמונה ללא תלות במעשי התורה. 29 או שמא הוא אלהי היהודים בלבד? האין הוא גם אלהי הגוים? כן, גם אלהי הגוים הוא, 30 שכן אלהים אחד הוא המצדיק את הנמולים על יסוד אמונה, ואת הערלים על ידי האמונה. 31 האם אנו מבטלים אפוא את התורה על ידי האמונה? חס וחלילה! אדרבא, אנו נותנים תקף לתורה.
4
 1 ובכן, מה נאמר על אברהם אבינו, מה השיג בזכות מעשיו הוא? 2 אם אמנם הצדק אברהם בגלל מעשים, כי אז יש לו במה להתפאר, אך לא לפני אלהים. 3 מה אומר הכתוב? והאמן אברהם ביהוה ויחשבה לו צדקה. 4 והרי שכרו של עובד אינו נחשב לו כחסד, אלא כחוב המגיע לו. 5 אבל זה שאינו עובד, אלא מאמין במצדיק את החוטא, אמונתו נחשבת לו לצדקה. 6 כך גם דוד מביע את אשרו של האיש אשר אלהים יחשב לו צדקה בלי תלות במעשים:
7 אשרי נשוי פשע, כסוי חטאה.
8 אשרי אדם לא יחשב יהוה לו עון.
9 האם האשר הזה רק לנמולים, או גם לערלים? והרי אנו אומרים כי אמונתו של אברהם נחשבה לו צדקה. 10 מתי נחשבה לו? כאשר היה נמול או כשהיה ערל? - לא בהיותו נמול, כי אם בהיותו ערל. 11 הוא קבל את אות המילה כחותם לצדקה שזכה בה בגלל האמונה בעודנו ערל, כדי שיהיה אב לכל המאמינים הבלתי נמולים, למען תחשב גם להם צדקה, 12 ואב לנמולים, לאותם שאינם נמולים בלבד אלא גם הולכים בעקבות האמונה שהיתה לאברהם אבינו בטרם נמול. 13 הרי ההבטחה כי יירש את העולם לא נתנה לאברהם או לזרעו על סמך תורה, אלא על סמך צדקה שהשיג באמונה, 14 שכן אם מחזיקי התורה הם היורשים, אזי האמונה היא לשוא וההבטחה חסרת תקף. 15 התורה מביאה זעם, ובמקום שאין תורה אין עברה על התורה. 16 לכן על ידי אמונה, כדי שכל זה יהיה בחסד וההבטחה תחול על כל הצאצאים, לא רק על בני התורה, אלא גם על בני אמונת אברהם, שהוא אב לכלנו - 17 כפי שכתוב: כי אב המון גוים נתתיך - לעיני אלהים אשר בו האמין, האלהים המחיה את המתים והקורא בשם דברים בעוד אינם בנמצא. 18 ובאין סבה לתקוה הוא האמין וקוה כי יהיה לאב המון גוים, כפי שנאמר: כה יהיה זרעך. 19 אמונתו לא נתרופפה גם כאשר בהיותו כבן מאה שנים חשב על תשישות גופו ועל עקרות שרה. 20 הוא לא חדל מאמונה ולא פקפק בהבטחת אלהים, אלא התחזק באמונתו ונתן כבוד לאלהים, 21 בהיותו בטוח לחלוטין כי את אשר הבטיח יוכל גם לקים. 22 לכן נחשבה לו זאת לצדקה. 23 ולא למענו בלבד נכתב שנחשבה לו, 24 כי אם גם למעננו; והיא עתידה להחשב לנו  המאמינים במי שהקים את ישוע אדוננו מן המתים, 25 הוא אשר נמסר למות מפני חטאינו והוקם לתחיה מפני שהצדקנו.
5
 1 על כן לאחר שהצדקנו על סמך אמונה יש לנו שלום עם אלהים הודות לאדוננו ישוע המשיח. 2 דרכו יש לנו גם גישה, באמצעות אמונה, לחסד הזה שאנו עומדים בו, ואנו מתהללים בתקוה אל כבוד אלהים. 3 אך לא זאת בלבד; אנחנו מתהללים גם בצרות, שכן יודעים אנו כי הצרה מביאה לידי סבלנות, 4 והסבלנות לידי עמידה בנסיון, ועמידה בנסיון לידי תקוה. 5 והתקוה אינה מכזיבה, כי אהבת אלהים הוצקה לתוך לבנו על ידי רוח הקדש שנתנה לנו. 6 הנה בעוד שהיינו חסרי אונים, בהגיע השעה מת המשיח בעד הרשעים. 7 והרי לא במהרה ימות מישהו בעד אדם צדיק, אם כי בעד האיש הטוב אולי יעז מישהו למות. 8 אולם אלהים מגלה את אהבתו אלינו בכך שהמשיח מת בעדנו כאשר עוד היינו אנשים חוטאים. 9 וכעת, לאחר שכבר הצדקנו בדמו, בודאי ובודאי שנושע על ידו מן הזעם; 10 שכן אם בזמן שהיינו אויבים נרצינו לאלהים במות בנו, על אחת כמה וכמה נושע בחיי בנו לאחר שכבר נרצינו. 11 ולא זאת בלבד, אנחנו גם מתהללים באלהים הודות לאדוננו ישוע המשיח שבאמצעותו קבלנו עתה את הרצוי. 12 לפיכך, כשם שעל ידי אדם אחד בא החטא לעולם, ועקב החטא בא המות, כך עבר המות לכל בני אדם משום שכלם חטאו. 13 הרי עוד לפני התורה היה החטא בעולם, אלא שאין הוא נחשב באין תורה. 14 בכל זאת שלט המות מאדם ועד משה גם על אלה שלא חטאו בעברה דומה לעברה של אדם, אשר הוא דמות מקבילה לאחד שהיה עתיד לבוא.
15 אולם לא הרי העברה כהרי מתנת החסד; שכן אם בגלל העברה של אחד מתו הרבים, על אחת כמה וכמה, בחסד האדם האחד ישוע המשיח, שפעו לרבים חסד אלהים ומתנתו. 16 ואין המתנה כמעשה האחד שחטא; כי המשפט עקב עברה אחת יצא להרשעה, אבל לאחר עברות רבות מתנת החסד היא זכוי; 17 שהרי אם על ידי עברה של אדם אחד מלך המות, כל שכן המקבלים את שפע החסד ואת מתנת הצדקה ימלכו בחיים בגלל האחד ישוע המשיח. 18 ובכן, כשם שעברה אחת היא הרשעה לכל בני אדם, כן גם מעשה צדקה אחד הוא זכוי של חיים לכל בני אדם; 19 כי כשם שבגלל אי ציותו של אדם אחד נעשו הרבים לחוטאים, כן גם בגלל ציותו של האחד יעשו הרבים לצדיקים. 20 התורה באה ובכך רבו העברות. אבל היכן שהתרבה החטא, החסד שפע עוד יותר. 21 וכך כשם שהחטא משל במות, כן גם ימשל החסד באמצעות צדקה, והתוצאה - חיי עולם על ידי ישוע המשיח אדוננו.
6
 1 אם כן, מה נאמר? הנמשיך בחטא כדי שירבה החסד? 2 חס וחלילה! אנו שמתנו לגבי החטא, איך נמשיך ונחיה בו? 3 האינכם יודעים כי כלנו אשר נטבלנו למשיח ישוע, למותו נטבלנו? 4 נקברנו אתו בטבילה למות כדי שנתהלך גם אנחנו בחיים חדשים, כשם שהמשיח הוקם מן המתים על ידי כבודו של האב; 5 שכן אם התאחדנו אתו במות דומה למותו, כך גם נתאחד אתו בתחיתו. 6 זאת אנו יודעים: האדם הישן אשר בנו נצלב אתו כדי שיהרס גוף החטא ולא נהיה עוד עבדים לחטא; 7 שהרי המת משחרר מן החטא. 8 אבל אם מתנו עם המשיח, מאמינים אנו כי גם נחיה עמו. 9 אנחנו יודעים כי המשיח, לאחר שקם מן המתים, לא ימות עוד; המות לא יוסיף לשלט בו. 10 הרי במותו מת אחת ולתמיד לגבי החטא, אך בחיותו הוא חי לאלהים. 11 בדרך זאת גם אתם חשבו את עצמכם מתים לגבי החטא, אך חיים לאלהים במשיח ישוע.
12 לכן, אל ימשל החטא בגופכם בן התמותה ואל יכניע אתכם לתאוותיו. 13 ואל תמסרו את איבריכם לחטא ככלים של רשע, אלא מסרו את עצמכם לאלהים כאנשים חיים שהוקמו מן המתים, ואת איבריכם תמסרו לאלהים ככלים של צדק. 14 החטא לא ישלט בכם, כי אינכם תחת יד התורה אלא תחת יד החסד. 15 ובכן מה? האם נחטא מפני שאין אנו תחת יד התורה אלא תחת יד החסד? חס וחלילה! 16 האינכם יודעים שכאשר אתם מוסרים את עצמכם כעבדים למישהו כדי לצית לו, עבדים אתם למי שאתם מציתים - או לחטא המוליך אל מות, או לציות המוליך אלי צדקה. 17 אך תודה לאלהים על שאתם, אשר קדם לכן הייתם עבדים לחטא, נשמעתם בכל לב לדרך התורה אשר חנכתם בה. 18 ולאחר ששחררתם מן החטא נעשיתם עבדים לצדקה. 19 אני מדבר בדגמאות אנושיות בגלל חלשתכם, חלשת בשר ודם. כמו שכעבדים לטמאה ורשע מסרתם את איבריכם לתכלית של רשע, כן עתה כעבדים לצדקה מסרו את איבריכם לתכלית של קדשה. 20 הרי בעת שהייתם עבדים לחטא חפשים הייתם מן הצדקה. 21 ואולם איזה פרי היה לכם אז מאותם דברים שאתם מתבישים בהם עכשו? הלא המות הוא תוצאתם. 22 אבל כעת, כשאתם משחררים מהחטא ומשעבדים לאלהים, יש לכם פרי המביא לידי קדשה, והתוצאה היא חיי עולם; 23 כי שכר החטא הוא מות, אבל מתנתו של אלהים היא חיי עולם במשיח ישוע אדוננו.
7
 1 אחי, האם אינכם יודעים - והרי אני מדבר אל יודעי תורה - כי לתורה יש מרות על האדם כל זמן שהוא חי? 2 האשה הנשואה קשורה לבעלה על ידי התורה כל עוד הוא חי, אך אם ימות בעלה פטורה היא מחק התורה הקושר אותה לבעלה. 3 לכן אם תנשא לאיש אחר בעוד בעלה חי, היא תקרא נואפת. אך אם ימות בעלה, פטורה היא מאותו חק ובהנשאה לאיש אחר אין היא נואפת. 4 כן גם אתם, אחי, מתם לגבי התורה בגופו של המשיח, באפן שנעשיתם שיכים לאחר, לזה שהוקם מן המתים, כדי שנעשה פרי לאלהים. 5 הרי כאשר היינו משעבדים לבשריות, תאוות החטא שנעורו על ידי התורה פעלו באיברינו לעשות פרי הגורם למות. 6 אבל כעת, לאחר שמתנו לגבי מה שכבל אותנו, שחררנו מן התורה כדי לעבד את אלהים בחדשות הרוח ולא בישן של אות כתובה. 7 אם כן, מה נאמר? האם התורה היא בחזקת חטא? חס וחלילה! אך לא הייתי יודע מהו חטא אלולי התורה; הרי לא הייתי מכיר את התאוה אלו לא אמרה התורה לא תחמד. 8 החטא נצל את האסור שבדבר כדי לעורר בקרבי כל מיני תאוות, שכן בלי תורה החטא מת. 9 בעבר אני הייתי חי בלי תורה, אך כשהופיע הדבר נעור החטא לחיים 10 ואני מתי. ומצאתי כי הדבר, שהיה דרך לחיים, גורם מות; 11 שכן החטא, בנצלו את הדבר, התעה אותי ובאמצעותו המית אותי. 12 ובכן התורה קדושה, והדבר הוא קדוש וישר וטוב. 13 היתכן, מכאן, שדבר טוב גרם לי מות? בשום פנים לא! אולם החטא, למען יראה שהוא חטא, גרם לי מות באמצעות משהו טוב כדי שעל ידי הדבר יבלט החטא במלא חמרתו.
14 אנו יודעים שהתורה היא רוחנית, אך אני הנני בשר ודם ומכור לחטא. 15 אכן אינני מבין את מעשי, כי לא את מה שאני חפץ אני עושה, אלא דוקא את מה ששנוא עלי אני עושה. 16 ואם אני עושה את מה שאינני חפץ לעשות, אני מודה שהתורה טובה. 17 מכאן שלא עוד אני עושה את המעשה, אלא החטא השוכן בי, 18 שהרי אני יודע כי בי, כלומר בבשרי, לא שוכן הטוב. אמנם לרצות אני יכול, אך לעשות את הטוב אינני יכול; 19 כי אינני עושה את הטוב שאני חפץ בו, אלא את הרע שאינני חפץ בו - אותו אני עושה. 20 ואם אני עושה את מה שבנגוד לרצוני, הרי שלא עוד אני עושה אותו, אלא החטא השוכן בי. 21 לפיכך אני מוצא את החק הזה: רצוני לעשות את הטוב, אלא שהרע עומד לפני. 22 באדם הפנימי שבי אני שמח בתורת אלהים, 23 אך באיברי אני רואה חק אחר, והוא נלחם נגד החק שבשכלי ומשעבד אותי לחק החטא השורר באיברי. 24 אוי לי, אדם אמלל שכמותי, מי יצילני מגוף זה שהמות בו? 25 תודה לאלהים על ישוע המשיח אדוננו! ובכן, בשכלי אני עבד לתורת אלהים, אך בבשרי אני משעבד לחק החטא.
8
 1 לכן אין עכשו שום הרשעה על אלה שנמצאים במשיח ישוע, 2 כי חק רוח החיים שבמשיח ישוע שחרר אותי מחק החטא והמות; 3 שכן מה שלא יכלה התורה לעשות, מפני שלא יכלה להתגבר על הבשר, זאת עשה אלהים: הוא שלח את בנו לבוש בשר בדמות בשר החטא, להיות קרבן על חטא, וחרץ את דינו של החטא בבשר, 4 כדי שחקת התורה תתקים בנו, המתהלכים לא לפי הבשר אלא לפי הרוח. 5 אנשים שחיים לפי הבשר הוגים במה ששיך לבשר, אך אנשים שחיים לפי הרוח הוגים במה ששיך לרוח. 6 מחשבות הבשר מות הן, אבל מחשבות הרוח הן חיים ושלום; 7 שהרי מחשבות הבשר עוינות את אלהים מפני שאינן נכנעות לתורת אלהים, אף אינן יכולות להכנע. 8 והכפופים לבשר אינם יכולים להיות רצויים לאלהים. 9 אך אתם אינכם כפופים לבשר, כי אם לרוח, אם אמנם רוח אלהים שוכנת בכם. ומי שאין לו רוח המשיח אינו שיך למשיח. 10 אבל אם המשיח בקרבכם, אזי הגוף אמנם מת עקב החטא, אך הרוח היא חיים מפני שהצדקתם. 11 ואם רוחו של המקים את ישוע מן המתים שוכנת בקרבכם, זה שהקים את המשיח מן המתים יחיה גם את גופכם בן התמותה על ידי רוחו השוכנת בקרבכם.
12 לכן, אחי, חיבים אנחנו, אך לא לבשר חיבים אנו שנחיה על פיו. 13 אם תחיו לפי הבשר, תמותו. אך אם על ידי הרוח תמיתו את מעללי הגוף, תחיו. 14 כל אשר רוח אלהים מדריכה אותם, בנים הם לאלהים. 15 הרי לא קבלתם רוח של עבדות לחזר אל הפחד, אלא קבלתם רוח המקנה מעמד של בנים, וברוח זאת אנו קוראים אבא, אבינו. 16 הרוח עצמה מעידה יחד עם רוחנו שבנים לאלהים אנו. 17 ואם בנים, אזי יורשים: יורשי נחלת אלהים וגם יורשים השתפים למשיח, שכן סובלים אנו עמו כדי שגם נזכה לכבוד עמו. 18 אני סבור שסבלות הזמן הזה אינם שקולים כנגד הכבוד העתיד להגלות בנו. 19 כל הבריאה מצפה בכסופים להתגלות הבנים לאלהים. 20 הן הבריאה - לא מרצונה אלא על ידי המכניע אותה - הכנעה להבל בתקוה 21 שגם הבריאה עצמה תשחרר משעבוד הכליון אל החרות והכבוד של הבנים לאלהים. 22 אנו יודעים שכל הבריאה נאנחת וסובלת כבצירי לדה עד היום הזה. 23 ולא זאת בלבד, אלא גם אנחנו, שיש לנו בכורי הרוח, נאנחים בנפשנו ומצפים לממוש אמוצנו לבנים - לפדות גופנו, 24 שכן בתקוה נושענו. אך תקוה לדבר שנראה לעינים אינה תקוה, כי מדוע יקוה אדם למה שהוא רואה? 25 אבל אם אנו מקוים לדבר שאיננו רואים, מצפים אנו לו בסבלנות.
26 וכן גם הרוח עוזרת לנו בחלשותינו, כי אין אנו יודעים להתפלל כראוי. ואולם הרוח עצמה מפגיעה בעדנו באנחות עמקות ממלים. 27 והבוחן לבבות יודע את מחשבות הרוח, מפני שהיא מפגיעה בעד הקדושים בהתאם לרצון אלהים. 28 אנו יודעים כי אלהים גורם לכך שכל הדברים חוברים יחד לטובת אוהביו, הקרואים על פי תכניתו; 29 שכן את אלה שהכיר מקדם, אותם גם יעד להדמות לצלם בנו, כדי שיהיה הבכור בין אחים רבים. 30 ואת אלה שיעד, להם גם קרא; ואת הקרואים גם הצדיק; ואת המצדקים אף פאר בכבודו. 31 אם כן מה נאמר על הדברים האלה? אם אלהים אתנו, מי יעמד נגדנו? 32 הוא אשר לא חשך את בנו שלו, אלא מסר אותו בעד כלנו, האם לא יעניק לנו אתו את הכל? 33 מי יטען נגד בחירי אלהים? הרי אלהים הוא המצדיק! 34 מי המרשיע? האם המשיח ישוע אשר מת, ולא זו בלבד כי אם קם לתחיה, והוא נמצא לימין אלהים ומפגיע בעדנו? 35 מי יפרידנו מאהבת המשיח? האם צרה או מצוקה, רדיפות או רעב, האם עירם או סכנה או חרב? 36 ככתוב: כי עליך הרגנו כל היום, נחשבנו כצאן טבחה.
37 ברם בכל אלה, בעזרת האוהב אותנו, אנחנו יותר ממנצחים. 38 ואני בטוח כי לא המות ולא החיים, לא מלאכים ולא שליטים, לא דברים שבהוה ולא דברים שעתידים לבוא, לא כחות, 39 לא גבהים ולא מעמקים ולא שום יצור אחר לא יוכלו להפרידנו מאהבת אלהים שבמשיח ישוע אדוננו.
9
 1 אמת אני מדבר, במשיח, אינני משקר; מצפוני מעיד עמדי ברוח הקדש: 2 גדול צערי ולבי דואב תמיד, 3 עד כי הייתי מוכן להיות מנדה מן המשיח למען אחי, שהם בני עמי, עצמי ובשרי, 4 בני ישראל; אשר להם מעמד הבנים, הכבוד, הבריתות, מתן התורה, עבודת הקדש וההבטחות; 5 להם האבות, ומהם, מצד יחוסו האנושי, המשיח שהוא מעל כל, אל מברך לעולמים. אמן. 6 לא כאלו דבר אלהים שב ריקם. הרי לא כל אשר מישראל ישראל הם. 7 גם לא משום היותם צאצאי אברהם הכל בנים, אלא - ביצחק יקרא לך זרע. 8 כלומר, לא בני הבשר הם בנים לאלהים, אלא בני ההבטחה נחשבים לזרע. 9 הן זה דבר ההבטחה: למועד אשוב אליך כעת חיה ולשרה בן. 10 ולא זו בלבד, אלא גם רבקה בהיותה הרה לאיש אחד, ליצחק אבינו, 11 בטרם נולדו בניה ובטרם עשו טוב או רע נאמר לה ורב יעבד צעיר, כדי שתכון תכנית אלהים המשתתת על בחירה, לא מתוך מעשים אלא לפי קריאתו של הקורא - 13 ככתוב: ואהב את יעקב, ואת עשו שנאתי.
14 אם כן מה נאמר? היש אי צדק אצל אלהים? חס וחלילה! 15 הרי למשה הוא אומר: וחנתי את אשר אחן, ורחמתי את אשר ארחם. 16 לפיכך אין זה בידיו של האדם הרוצה או המתאמץ, כי אם בידי אלהים המרחם. 17 ואכן אומר הכתוב לפרעה: בעבור זאת העמדתיך, בעבור הראתך את כחי, ולמען ספר שמי בכל הארץ. 18 ובכן הוא מרחם על מי שהוא רוצה, ומקשה את לב מי שהוא רוצה. 19 אזי אתה תאמר לי: מדוע הוא עוד מאשים, שהרי מי יעמד נגד רצונו? 20 אך מי אתה, בן אדם, כי תתוכח עם אלהים? האם יאמר מעשה לעושהו מדוע ככה עשיתני? 21 האם מאותו חמר אין יוצר רשאי ליצר כלי אחד לכבוד, וכלי אחר לשמוש שאין בו כבוד? 22 ומה אם אלהים, אף כי חפץ להראות את זעמו ולגלות את כחו, סבל בארך רוח רב כלי זעם מוכנים להרס, 23 כדי לגלות את עשר כבודו בכלי חנינה שמראש הכין אותם לכבוד? - 24 כלומר, אותנו אשר גם קרא לא רק מקרב היהודים אלא גם מקרב הגוים, 25 כמו שהוא אומר גם בהושע:
אקרא ללא עמי עמי, וללא רחמה רחמה.
26 והיה במקום אשר יאמר להם לא עמי אתם,
יאמר להם בני אל חי.
27 וישעיהו מכריז על ישראל:
כי אם יהיה מספר בני ישראל כחול הים,
שאר ישוב בו.
28 כי כלה ונחרצה אדני עשה בקרב הארץ.
29 וכן אמר ישעיהו קדם לכן:
לולי יהוה צבאות הותיר לנו שריד
כמעט כסדם היינו לעמרה דמינו. 30 אם כן מה נאמר? גוים שלא רדפו צדקה השיגו צדקה, אבל צדקה שעל יסוד אמונה. 31 ישראל, לעמת זאת, חתרו לתורה של צדקה, אך לתורה זו לא הגיעו. 32 מדוע? מפני שלא בקשוה מתוך אמונה, אלא מתוך מעשים. הם נכשלו באבן הנגף, 33 ככתוב: הנני יסד בציון אבן נגף וצור מכשול, והמאמין בו לא יבוש.
10
 1 אחי, משאלת לבי ותפלתי לאלהים - שיושעו. 2 אני מעיד עליהם שיש להם קנאה לאלהים, אבל קנאה שאין עמה דעת; 3 כי מאחר שלא ידעו את צדקת האלהים ונסו להקים צדקה משלהם, לא נכנעו לצדקה של אלהים. 4 הרי המשיח הוא תכלית התורה, כדי שיצדק כל מי שמאמין.
5 משה אמנם כתב על הצדקה שמתוך התורה אשר יעשה אתם האדם וחי בהם. 6 אך כך אומרת הצדקה שמתוך אמונה: אל תאמר בלבבך מי יעלה השמימה? זאת, כדי להוריד את המשיח. 7 או מי ירד לתהום? זאת, כדי להעלות את המשיח מן המתים. 8 אבל מה היא אומרת? כי קרוב אליך הדבר, בפיך ובלבבך. זהו דבר האמונה שאנו מבשרים. 9 ואם אתה מודה בפיך שישוע הוא האדון ומאמין בלבבך שאלהים הקים אותו מן המתים - תושע. 10 הרי בלבו מאמין איש ויצדק, ובפיו יודה ויושע. 11 והכתוב אומר: כל המאמין בו לא יבוש. 12 אין הבדל בזה בין יהודי ללא יהודי, כי אדון אחד לכלם ורב חסד הוא לכל הקוראים אליו, 13 שכן כל אשר יקרא בשם יהוה ימלט.
14 אך כיצד יקראו אל מי שלא האמינו בו? וכיצד יאמינו בזה אשר לא שמעו אותו? וכיצד ישמעו באין מבשר? 15 כיצד יבשרו אם לא ישלחו? הן כתוב: מה נאוו רגלי מבשרי טוב! 16 אבל לא הכל ציתו לבשורה, שכן ישעיהו אומר: אדני, מי האמין לשמעתנו? 17 לפיכך האמונה באה בשמיעה והשמיעה - בהכרזת דבר המשיח. 18 שואל אני, האם לא שמעו? בודאי שכן, הלא בכל הארץ יצא קום, ובקצה תבל מליהם! 19 ועוד שואל אני, האם ישראל לא ידע? הרי משה כבר אמר: אני אקניאכם בלא עם, בגוי נבל אכעיסכם. 20 וישעיהו מעז לומר: נדרשתי ללוא שאלו נמצאתי ללא בקשני. 21 והוא אומר לישראל: פרשתי ידי כל היום אל עם סורר ומורה.
11
 1 אם כן, אני שואל, האם נטש אלהים את עמו? בשום פנים לא! הרי גם אני בן עם ישראל, מזרע אברהם ומשבט בנימין. 2 אלהים לא נטש את עמו, העם שהוא ידע מקדם. וכי אינכם יודעים מה אומר הכתוב על אליהו, כיצד התלונן על ישראל לפני אלהים? 3 אדני, את נביאיך הרגו ואת מזבחתיך הרסו; ואותר אני לבדי, ויבקשו את נפשי לקחתה. 4 אך מה אומר לו דבר אלהים? השארתי לי בישראל שבעת אלפים אשר לא כרעו לבעל. 5 כן גם בימינו נשארה שארית על פי בחירה של חסד. 6 ואם בחסד, הרי שלא עוד מתוך מעשים; אחרת החסד חדל להיות חסד.
7 ובכן מה? ישראל לא השיג את מבקשו, אבל הנבחרים השיגו; והשאר הקשו לבבם, 8 ככתוב: נתן להם האלהים רוח תרדמה, עינים לא לראות ואזנים לא לשמע עד היום הזה. 9 ודוד אומר: יהי שלחנם לפניהם לפח ולרשת ולשלומים למוקש. 10 תחשכנה עיניהם מראות, ומתניהם תמיד המעד.
11 על כן שואל אני, האם מעדו כדי שיפלו ללא קום? חס וחלילה! אלא שבמעידתם הישועה לגוים, להקניא אותם. 12 ואם מעידתם היא עשר לעולם והפסדם הוא עשר לגוים, שלמותם - על אחת כמה וכמה!
13 אליכם הגוים אני מדבר; בהיותי אני שליח לגוים מכבד אני את שרותי, 14 בתקוה לעורר קנאה בבני עמי ולהושיע כמה מהם. 15 הרי אם הדחתם היא רצוי בשביל העולם, מה תהיה השבתם אם לא תקומה ממות אלי חיים? 16 אם תרומת העסה קדש, כן גם כל הבצק! ואם השרש קדש, כן גם הענפים.
17 ואם נכרתו כמה ענפים מעץ הזית, ואתה, זית בר, הרכבת במקומם ושתפת בשרש העץ ובלשדו, 18 אזי אל תתנשא על הענפים. אם תתנשא, דע לך שלא אתה נושא את השרש, אלא השרש נושא אותך. 19 אתה תאמר: הענפים נכרתו כדי שארכב אני. 20 יפה! בגלל אי אמונה נכרתו, אך אתה על ידי אמונה מחזיק מעמד. אל תתגאה אלא המלא יראה, 21 שהרי אם לא חס אלהים על הענפים המקוריים, גם עליך לא יחוס. 22 לכן שים לב לטובו של אלהים ולחמרתו: מחד גיסא חמרה כלפי הנכשלים; מאידך גיסא, טובו של אלהים עליך אם תעמד בטובו, ולא - גם אתה תכרת. 23 ואם לא ימשיכו בחסר אמונתם ירכבו גם הם, שכן אלהים יכול להחזירם ולהרכיבם. 24 הרי אם אתה נכרת מעץ זית בר מטבעו, ובנגוד לטבע הרכבת על עץ זית טוב, כל שכן אלה, המקוריים, ירכבו על עץ הזית שלהם! 25 הן, אחי, אינני רוצה שיעלם מכם הסוד הזה, פן תהיו חכמים בעיניכם: קהות לב אחזה במדת מה את ישראל, עד אשר יכנס מלוא הגוים. 26 וכך כל ישראל יושע, כמו שכתוב:
ובא מציון גואל וישיב פשע ביעקב נאם יהוה 27 ואני זאת בריתי אותם, כי אסלח לעונם.
28 אמנם במה שנוגע לבשורה הם אויבים בגללכם, אבל במה שנוגע לבחירה אהובים הם בגלל האבות, 29 שהרי אין האלהים מתחרט על מתנותיו ועל בחירתו. 30 וכשם שאתם בעבר לא ציתם לאלהים, אך כעת רחמתם אגב אי ציותם, 31 כן גם אלה לא ציתו כעת, וכך ברחמים אשר השפעו עליכם ירחמו גם הם כעת; 32 כי אלהים כלא את הכל באי ציות כדי שירחם על הכל.
33 מה עמק עשר האלהים, מה עמק חכמתו ודעתו! אין חקר למשפטיו ואין משיג את דרכיו, 34 כי מי תכן את רוח יהוה ואיש עצתו יודיענו? 35 ומי הקדים לתת לו דבר וישלם לו? 36 הרי הכל ממנו, הכל דרכו, והכל אליו. לו הכבוד לעולמים! אמן.
12
 1 ובכן, אחי, בגלל רחמי אלהים אני מבקש מכם שתמסרו את גופכם קרבן חי, קדוש ורצוי לאלהים; כך תעבדוהו עבודה שבלב. 2 ואל תדמו לעולם הזה, כי אם השתנו על ידי התחדשות הדעת כדי שתבחינו מהו רצון אלהים, מהו הטוב והרצוי והמשלם בעיניו. 3 על סמך החסד אשר נתן לי, הריני אומר לכל אחד מכם: איש אל יחשב את עצמו ליותר משראוי לו לחשב, אלא יהא צנוע בהערכתו, כמדת האמונה שהעניק לו אלהים. 4 כשם שבגוף אחד יש לנו איברים רבים ולא לכל האיברים אותו תפקיד, 5 כך אנחנו הרבים מהוים גוף אחד במשיח וכל אחד איבר לחברו. 6 ויש לנו מתנות שונות, לפי החסד הנתן לנו: אם נבואה הריהי כמדת האמונה; 7 אם לאיש שרות, ישרת; אם הוא מורה, ילמד; 8 מי שמתנתו העדוד, יעודד; הנותן יתן בתום לב; המנהיג ימלא את תפקידו בשקידה; והגומל חסד יעשה זאת במאור פנים.
9 תהא אהבתכם ללא העמדת פנים. שנאו את הרע ודבקו בטוב. 10 אהבו איש את רעהו באהבת אחים כנה. הקדימו לנהג כבוד איש ברעהו. 11 שקדו ואל תתעצלו. היו נלהבי רוח ושרתו את האדון. 12 גילו בתקוה. היו סבלנים בצרה. התמידו בתפלה. 13 תנו את חלקכם לצרכי הקדושים ושאפו להכניס אורחים. 14 ברכו את רודפיכם, ברכו ואל תקללו. 15 שמחו עם השמחים ובכו עם הבוכים. 16 היו תמימי דעים זה עם זה. אל תהלכו בגדולות ואל תבדלו מאנשים פשוטים. אל תהיו חכמים בעיניכם. 17 אל תשלמו לאיש רעה תחת רעה. בקשו את הטוב בעיני כל בני אדם. 18 עד כמה שהדבר בידכם חיו בשלום עם כל אדם. 19 יקירי, אל תתנקמו אלא הניחו לזעם, כי כתוב לי נקם ושלם אמר יהוה. 20 אבל אם רעב שנאך האכילהו לחם, ואם צמא השקהו מים; כי גחלים אתה חתה על ראשו. 21 אל תניח לרע להתגבר עליך, אלא התגבר על הרע בטוב.
13
 1 כל אדם יכנע לרשיות השלטון, שהרי אין שלטון אלא מטעם אלהים, והשלטונות הנוכחיים נקבעו מטעם אלהים. 2 לפיכך כל המתקומם נגד השלטון מתנגד לצו אלהים, והמתנגדים יביאו על עצמם משפט. 3 הרי אין פחד השליטים על עושה הטוב, אלא על עושה הרע. האם אתה רוצה שלא לפחד מן השלטונות? עשה את הטוב ותזכה לשבח מהם. 4 השלטונות הם משרתי אלהים לטובתך. אך אם תעשה את הרע, עליך לפחד; שהרי לא לחנם הם מחזיקים בחרב, כי משרתי אלהים הם לנקם ולשפך זעם על עושי הרע. 5 לכן עליך להכנע לא רק בגלל הזעם, אלא גם בגלל המצפון. 6 ולכן אתם גם משלמים מסים, כי משרתי אלהים הם השוקדים על מלוי תפקידם זה. 7 תנו לכל אדם מה שמגיע לו: מס למי שעל המס; מכס למי שעל המכס; יראה למי שראוי לירא ממנו; כבוד למי שמגיע לו כבוד.
8 אל תהיו חיבים דבר לאיש מלבד אהבת הזולת, כי האוהב את הזולת קים את התורה. 9 הן המצוות לא תנאף, לא תרצח, לא תגנב, לא תחמד, וכל מצוה אחרת, כלולות במאמר ואהבת לרעך כמוך. 10 האהבה אינה גורמת רעה לזולת, לכן האהבה היא קיום התורה במלואה.
11 נוסף על כך, ידועים לכם הזמנים, הינו שכעת השעה להתעורר מן השנה, כי ישועתנו קרובה עכשו יותר משהיתה ביום שהתחלנו להאמין. 12 הלילה חולף והיום קרב. על כן נסירה מעלינו את מעשי החשך ונלבש את שריון האור. 13 וכמו ביום נתנהג נא כיאות, לא בהוללות ובשכרות, לא בזמה ופריצות, לא בריב וקנאה, 14 כי אם לבשו את האדון ישוע המשיח, ואל תדאגו לגוף במגמה להשביע את התאוות.
14
 1 קבלו את החלש באמונה, אך לא לשם וכוחים על דעות. 2 אחד מאמין שמתר לאכל הכל; אחר, שהוא חלש, אוכל מאכלים צמחיים. 3 אל יבוז האוכל לזה שאינו אוכל, וזה שאינו אוכל אל יחרץ משפט על האוכל, שכן אלהים קבל אותו ברצון. 4 מי אתה כי תשפט את עבדו של אחר? הרי בעיני אדוניו הוא עומד או נופל. אך הוא יעמד, כי האדון יכול לעזר לו לעמד. 5 יש אדם המחשיב יום אחד יותר מיום אחר, ויש שמחשיב כל יום ויום. יהא כל אדם בטוח בדעתו. 6 מי שמחשיב את היום מחשיב אותו לשם יהוה. האוכל אוכל לשם יהוה, שכן הוא מודה לאלהים. וזה שאינו אוכל, לשם יהוה אינו אוכל וגם הוא מודה לאלהים. 7 איש מאתנו אינו חי את חייו לשם עצמו ואיש אינו מת לשם עצמו. 8 כשאנו חיים, לשם האדון אנו חיים. כשאנו מתים, לשם האדון אנו מתים. לפיכך, בין שחיים בין שמתים, לאדון אנו שיכים; 9 שהרי המשיח מת וקם שוב לחיים כדי שיהיה אדון גם למתים גם לחיים. 10 ומדוע אתה חורץ משפט על אחיך? מדוע אתה בז לאחיך? הרי כלנו נעמד לפני כס המשפט של אלהים; 11 הלא כתוב: חי אני, נאם יהוה, כי לי תכרע כל ברך וכל לשון תודה לאלהים. 12 ובכן כל אחד מאתנו יתן דין וחשבון על עצמו לפני אלהים.
13 לכן אל נשפט עוד איש את רעהו, אלא שזה יהיה שפוטכם: שלא יתן איש אבן נגף או מכשול לפני אחיו. 14 יודע אני, וגם בטוח אני באדון ישוע, ששום דבר אינו טמא בפני עצמו, אלא טמא הוא למי שחושב אותו לטמא. 15 אם בגלל המאכל שלך נגרם צער לאחיך, הרי שאינך מתהלך עוד בדרך של אהבה. אל נא תהרס במאכלך אדם שהמשיח מת בעדו. 16 ובכן, שלא יצא שם רע למה שטוב בעיניכם; 17 כי מלכות אלהים אינה אכילה ושתיה, אלא צדק ושלום ושמחה ברוח הקדש. 18 מי שמשרת את המשיח בדרך זו, רצוי הוא לאלהים ומקבל על הבריות. 19 לכן נחתר נא אל דברים שמביאים לידי שלום, ואל דברים שבאמצעותם יבנה איש את רעהו. 20 אל תהרס את מלאכת אלהים בגלל מאכל. אמנם הכל טהור, אך רע המעשה כשאדם אוכל והאכילה היא למכשול. 21 מוטב שלא לאכל בשר ולא לשתות יין ולהמנע מכל מה שיש בו כדי להכשיל את אחיך. 22 יש לך אמונה, חיה בה בעצמך לפני אלהים. אשרי האדם שאינו מרשיע את עצמו במה שהוא בורר לו. 23 אך האוכל ובלבו ספק - אשם, כי לא מתוך אמונה פעל. וכל מה שאינו מתוך אמונה חטא הוא.
15
 אנחנו החזקים חיבים לשאת את חלשות החלשים ולא לבקש הנאה לעצמנו. 2 כל אחד מאתנו ידאג לטובת רעהו כדי שרעהו יבנה, 3 שכן גם המשיח לא בקש הנאה לעצמו, אלא ככתוב: וחרפות חורפיך נפלו עלי. 4 והרי כל מה שנכתב מקדם, נכתב להדרכתנו, כדי שתהיה לנו תקוה מתוך הסבלנות והנחמה שבכתובים. 5 ואלהי הסבלנות והנחמה יתן ותהיו תמימי דעים זה עם זה כרצון המשיח ישוע, 6 כדי שבלב אחד ובפה אחד תהללו את אלהים, אבי אדוננו ישוע המשיח.
7 על כן קבלו איש את רעהו, כשם שגם המשיח קבל אותנו לכבוד אלהים. 8 ואני אומר שהמשיח היה למשרת הנמולים בגלל נאמנות אלהים, כדי לקים את ההבטחות שנתנו לאבות, 9 וכדי שהגוים יהללו את אלהים על רחמיו, ככתוב:
על כן אודך יהוה בגוים ולשמך אזמר.
10 ועוד הוא אומר:
הרנינו גוים עמו
11 ועוד:
הללו את יהוה כל גוים, שבחוהו כל האמים.
12 וישעיהו אומר:
והיה שרש ישי אשר עמד לנס עמים, אליו גוים ידרשו.
13 ואלהי התקוה ימלא אתכם כל שמחה ושלום באמונתכם, כדי שתגאה בכם התקוה בכח רוח הקדש. 14 אני בטוח, אחי, שאתם שופעים טוב, מלאים כל דעת ויודעים גם להוכיח איש את רעהו. 15 בכל זאת כתבתי לכם פה ושם בהעזה רבה למדי, כמי שמעורר את זכרונכם, וזאת על סמך החסד הנתון לי מאת אלהים 16 להיות משרת קדש של המשיח ישוע בשביל הגוים ולכהן בבשורת אלהים, כדי שהגוים יהיו למנחה רצויה, מקדשת ברוח הקדש. 17 לכן, הודות למשיח ישוע יכול אני להתגאות בדברים השיכים לאלהים 18 ולא אעז לדבר בלתי אם על הדברים שהמשיח עשה דרכי כדי להביא את הגוים לידי ציות, וזאת על ידי דבור ומעשה, 19 בכח אותות ומופתים, ובכח רוח הקדש, באפן שהספקתי לבשר את בשורת המשיח מירושלים וסביבותיה עד אלוריקון. 20 ואמנם השתדלתי לבשר במקומות שטרם השמיעו בהם את שם המשיח, כדי שלא אבנה על יסוד של אחרים, 21 אלא ככתוב:
אשר לא ספר להם ראו,
ואשר לא שמעו התבוננו.
22 לכן גם פעמים רבות נמנע ממני לבוא אליכם. 23 אבל כעת, הואיל ואין לי עוד מקום לפעלה באזורים האלה, ושנים רבות משתוקק אני לבוא אליכם, 24 אני מקוה שבדרכי לספרד אסור לראותכם, ולאחר שאהנה קמעה אצלכם תשלחוני להמשך דרכי. 25 אולם כעת אני עולה לירושלים לעזרת הקדושים, 26 כי מקדוניה ואכיה ראו לנכון לתרם תרומה לעניי הקדושים. 27 הם ראו זאת לנכון וזוהי חובתם כלפיהם; שכן אם הגוים שתפו בדברים הרוחניים שלהם, עליהם גם לסיע להם בדברים חמריים. 28 לכן לאחר שאשלים זאת ואמסר להם בחתימתי את התרומה הזאת, אסור אליכם בדרכי לספרד. 29 אני בטוח כי כאשר אבוא אליכם, אבוא במלוא ברכת המשיח.
30 ואני מבקש מכם, אחי, למען אדוננו ישוע המשיח ולמען אהבת הרוח, להאבק יחד אתי בתפלות לאלהים בעדי, 31 כדי שאנצל מידי הסוררים בארץ יהודה ושרותי למען ירושלים יהיה לרצון בעיני הקדושים, 32 וכדי שאבוא אליכם בשמחה, כרצון אלהים, ואנוח בחברתכם. 33 אלהי השלום עם כלכם. אמן.
16
 אני ממליץ לפניכם על אחותנו פבי, שמשית הקהלה בקנכראה. 2 קבלו נא אותה באדון, כיאה לקדושים, ועזרו לה בכל דבר שתזדקק לכם; כי אכן היתה עזר לרבים וגם לי. 3 דרשו בשלום פריסקילה ועקילס חברי לעבודה במשיח ישוע, 4 אשר סכנו את ראשם בעד נפשי, ולא רק אני מכיר להם טובה, אלא גם כל קהלות הגוים. 5 ודרישת שלום לקהלה שבביתם. דרשו בשלום אפינטוס יקירי, שהיה פרי ראשון למשיח במחוז אסיה. 6 דרשו בשלום מרים, שעמלה רבות בשבילכם. 7 דרשו בשלום אנדרוניקוס ויוניס, בני עמי שהיו אתי במאסר; נכבדים הם בקרב השליחים וגם היו במשיח לפני. 8 דרישת שלום לאמפליאטוס יקירי באדון. 9 דרישת שלום לאורבנוס חברנו לעבודה במשיח, ולאיסטכיס יקירי. 10 דרישת שלום לאפליס הבחון במשיח ולבני ביתו של אריסטובולוס. 11 דרישת שלום להורודיון בן עמי ולבני ביתו של נרקיסוס אשר באדון. 12 דרישת שלום לטריפינה וטריפוסה העמלות באדון, ולפרסיס החביבה שעמלה רבות באדון. 13 דרישת שלום לרופוס הנבחר באדון, ולאמו שהיא כאם לי. 14 דרישת שלום לאסינקריטוס, לפליגון, להרמס, לפטרובס והרמס ולאחים אשר אתם. 15 דרישת שלום לפילולוגוס ויוליה, לנראס ואחותו, לאולימפס וכל הקדושים אשר אתם. 16 ברכו לשלום איש את רעהו בנשיקה קדושה. כל קהלות המשיח דורשות בשלומכם.
17 ואני מבקש מכם, אחי: השמרו מן המעוררים מחלוקות ומן המכשילים, הפועלים בנגוד ללמוד שלמדתם, והתרחקו מהם. 18 אנשים כאלה אינם משרתים את אדוננו המשיח, אלא את הכרס שלהם, ובאמרי נעם ובדבורים יפים הם מוליכים שולל את לב התמימים. 19 שמח אני עליכם, כי ציותכם נודע לכל, אבל רצוני שתהיו חכמים לטוב ותמימים לגבי הרע. 20 ואלהי השלום יכריע במהרה את השטן תחת רגליכם. חסד אדוננו ישוע המשיח עמכם.
21 טימותיאוס, חברי לעבודה, וגם לוקיוס ויסון וסוסיפטרוס בני עמי דורשים בשלומכם. 22 אני טרטיוס, הכותב את האגרת הזאת, שואל בשלומכם באדון. 23 גיוס המארח אותי ואת כל הקהלה דורש בשלומכם. ארסטוס גזבר העיר וקורטוס אחינו דורשים בשלומכם.
25 והוא אשר יכול לחזק אתכם לפי בשורתי והכרזת ישוע המשיח - לפי התגלות הסוד שהיה כמוס בעתות עולם, 26 אך כעת, בפקדת אלהי עולם, נתגלה על ידי כתובים נבואיים ופרסם לכל הגוים כדי להביאם לידי ציות שבאמונה - 27 האלהים אשר לו לבדו החכמה, לו הכבוד בישוע המשיח לעולמי עולמים. אמן.
$:הראשונה אל הקורינתים
1
 1 מאת שאול, שנקרא להיות שליח המשיח ישוע ברצון אלהים, ומאת סוסתניס אחינו, 2 אל קהלת אלהים שבקורינתוס, לאלה אשר קדשו במשיח ישוע ונקראו להיות קדושים יחד עם כל הקוראים בכל מקום ומקום בשם אדוננו ישוע המשיח - אדוננו כאדונם: 3 חסד ושלום לכם מאת האלהים אבינו והאדון ישוע המשיח. 4 אני מודה לאלהי בכל עת בעבורכם על חסד אלהים שנתן לכם במשיח ישוע, 5 כי בו נעשיתם עשירים בכל, בכל אמר ובכל דעת; 6 ועדות המשיח קבלה תקף בקרבכם, 7 באפן שאינכם חסרים שום מתנה רוחנית בצפיתכם להתגלות אדוננו ישוע המשיח, 8 אשר גם יחזק אתכם עד קץ למען תהיו נקיים מכל אשמה ביום אדוננו ישוע המשיח. 9 נאמן הוא האלהים אשר קרא אתכם לחברת בנו ישוע המשיח אדוננו. 10 אחי, אני מפציר בכם בשם אדוננו ישוע המשיח שתהיו כלכם תמימי דעים במוצא פיכם ושלא יהיו פלוגים ביניכם, אלא עמדו מאחדים לגמרי באותה מחשבה ובאותה דעה. 11 אחי, נמסר לי מאת בני משפחת כלואה שיש מריבות ביניכם. 12 אני מתכון לכך שכל אחד מכם אומר: אני שיך לשאול, או אני לאפולוס, אני של כיפא, ואני של המשיח. 13 ובכן, האם המשיח התפלג? האם שאול נצלב בעדכם? או לשם שאול נטבלתם? 14 תודה לאל שלא הטבלתי איש מכם זולת קריספוס וגיוס, 15 פן יאמר מישהו כי לשמי נטבלתם. 16 אמנם הטבלתי גם את בני ביתו של סטפנס. מלבד אלה, אינני יודע אם הטבלתי איש; 17 כי המשיח לא שלחני להטביל, אלא לבשר את הבשורה - לא בחכמת מלים, פן יהיה לריק צלב המשיח. 18 הן דבר הצלב הוא סכלות בעיני האובדים, אך לנו הנושעים הוא גבורת אלהים, 19 שהרי כתוב: אאבד חכמת חכמים ובינת נבונים אסתיר. 20 איה החכם? איה הבקי בתורה? איה המתפלמס של העולם הזה? האם לא שם האלהים את חכמת העולם לאולת? 21 ומאחר שבחכמת האלהים לא השכיל העולם לדעת את אלהים באמצעות חכמה, ראה אלהים לנכון להושיע את המאמינים על ידי הכרזה שנחשבת לסכלות. 22 הנה היהודים מבקשים אותות והיונים מחפשים חכמה, 23 אבל אנחנו מכריזים משיח צלוב, אבן נגף ליהודים וסכלות בעיני היונים. 24 אולם לנקראים הן מקרב היהודים הן מקרב היונים - משיח שהוא גבורת אלהים וחכמת אלהים. 25 הן סכלות אלהים חכמה מבני אדם, וחלשת אלהים חזקה מבני אדם.
26 אחי, ראו מי אתם שנקראתם: לא רבים מכם חכמים מבחינת העולם הזה, לא רבים חזקים ולא רבים רמי יחש. 27 אבל אלהים בחר בכסילים אשר בעולם כדי לביש את החכמים, ובחלשים אשר בעולם כדי לביש את החזקים; 28 בנחותים אשר בעולם ובנחשבים לפחותי ערך בחר אלהים, בדברים שהם כאפס, כדי להשפיל עד לאפס את הדברים הקימים, 29 למען לא יתהלל איש לפני האלהים. 30 אבל ממנו קימים אתם במשיח ישוע אשר היה לנו לחכמה מאת אלהים, לצדקה, לקדשה ולפדות, 31 כדי שהמתהלל יתהלל ביהוה, כמו שגם כתוב.
2
 1 ואני, אחי, כשבאתי להודיע לכם את סוד אלהים, לא באתי אליכם במלים רמות או ברוממות חכמה. 2 החלטתי אז שלא לדעת דבר בקרבכם זולת ישוע המשיח והוא - צלוב. 3 ואני בחלשה ובפחד וברעדה רבה הייתי אצלכם. 4 דבורי והטפתי לא לוו בפתויי מלים של חכמה אנושית, אלא בהוכחה של רוח וגבורה, 5 כדי שלא תסמך אמונתכם על חכמת בני אדם אלא על גבורת אלהים.
6 אנחנו דוברים חכמה בין המבגרים, אך לא חכמת העולם הזה, גם לא חכמת שליטי העולם הזה הבאים אל קצם. 7 אנחנו דוברים את חכמת אלהים הנסתרת, החכמה שהיתה גנוזה ואשר לפני העולמים יעדה אלהים לתפארתנו, - 8 ואיש משליטי העולם הזה לא ידעה, שכן אלו ידעוה לא היו צולבים את אדון הכבוד 9 כמו שכתוב:
אשר עין לא ראתה
ואזן לא שמעה
ולא עלה על לב איש
כל אשר הכין האלהים לאוהביו.
10 אך לנו גלה אלהים על ידי רוחו אפלו את עמקות האלהים, משום שהרוח חוקרת הכל. 11 מי מבני אדם יודע את אשר באדם, זולתי רוח האדם אשר בקרבו? כן גם את אשר באלהים אין יודע זולתי רוח האלהים. 12 ואנחנו לא קבלנו את רוח העולם, אלא את הרוח אשר מאת האלהים, כדי שנדע את הדברים שאלהים נותן לנו בחסדו. 13 ואותם אנחנו מביעים לא במלים שחכמת אנוש מלמדת, אלא במלים שהרוח מלמדת, כשאנו מפרשים דברים רוחניים בהגדרות רוחניות. 14 אך האדם הנפשי אינו מקבל את דברי רוח אלהים, שכן סכלות הם בעיניו; גם אין הוא יכול לדעת אותם, משום שהם נבחנים באפן רוחני. 15 לעמת זאת האדם הרוחני בוחן את הכל ואיש לא יבחן אותו; 16 כי מי תכן את רוח יהוה ואיש עצתו יודיענו?, אך אנחנו יש לנו רוח המשיח.
3
 1 ואני, אחי, לא יכלתי לדבר אליכם כאל אנשים רוחניים, אלא כאל בלתי רוחניים, כאל תינוקות במשיח. 2 בחלב הזנתי אתכם, לא במאכל, כי עוד לא יכלתם לאכל. אבל גם כעת אינכם יכולים, 3 כי עודכם בלתי רוחניים. ומאחר שיש בקרבכם קנאה ומריבה, האין אתם בלתי רוחניים ומתנהגים כמו האנשים? 4 הלא כאשר מישהו אומר אני שיך לשאול ואחר אומר אני לאפולוס, האין אתם ככל האדם? 5 מי הוא אפוא אפולוס? ומי הוא שאול? משרתים אשר באמצעותם באתם לאמונה! ואיש איש כפי שחלק לו האדון: 6 אני נטעתי, אפולוס השקה, אבל האלהים הצמיח. 7 לפיכך לא הנוטע חשוב, אף לא המשקה, אלא האלהים - המצמיח. 8 הנוטע והמשקה הם הינו הך, וכל אחד יקבל את שכרו כפי עמלו; 9 שכן אנחנו עובדים יחד עם אלהים ואתם שדה אלהים, בנין אלהים.
10 כפי חסד אלהים שנתן לי הנחתי יסוד כבנאי חכם ואחר בונה עליו. אבל ישגיח כל אחד כיצד הוא בונה, 11 כי איש לא יוכל להניח יסוד אחר זולתי היסוד שהנח, והוא ישוע המשיח. 12 וכל איש, אם יבנה על היסוד הזה זהב או כסף או אבנים יקרות או עץ או חציר או קש - 13 מעשהו יתברר, שכן היום יוציאו לאור, מפני שבאש יתגלה; והאש תבחן את מעשהו של כל איש ואיש. 14 אם יעמד המעשה שבנה, יקבל האיש את שכרו. 15 אם ישרף מעשהו - יפסיד; הוא עצמו יושע, אך זאת כאוד מצל מאש.
16 האם אינכם יודעים כי היכל אלהים אתם וכי רוח אלהים שוכנת בקרבכם? 17 אם ישחית איש את היכל אלהים, אלהים ישחית אותו; כי היכל האלהים קדוש, ואתם היכלו.
18 איש אל יטעה את עצמו. אם מישהו מכם סבור שהוא חכם בעולם הזה, יהא נא לכסיל למען יחכם; 19 כי חכמת העולם הזה היא סכלות בעיני אלהים, שהרי כתוב: לכד חכמים בערמם. 20 ועוד: יהוה ידע מחשבות אדם, כי המה הבל. 21 על כן, אל יתהלל איש בבני אדם. הרי הכל שלכם: 22 שאול, אפולוס, כיפא, העולם, החיים, המות, דברים שבהוה, דברים שבעתיד - הכל שלכם; 23 ואתם של המשיח, והמשיח הוא של אלהים.
4
 1 ובכן צריך שהבריות יראו אותנו כמשרתי המשיח וכמפקדים על סודות אלהים. 2 ואולם מן המפקדים נדרש להמצא נאמנים. 3 לגבי דידי דבר פחות ערך הוא להשפט על ידיכם או להשפט ביום דין אנושי. אני אף לא דן את עצמי, 4 כי אינני יודע דבר נגד עצמי. אבל לא בכך אני יוצא זכאי; האדון הוא השופט אותי. 5 לכן אל תשפטו דבר בטרם עת, עד כי יבוא האדון אשר גם יוציא לאור את תעלומות החשך וגם יגלה את מחשבות הלב. אז תנתן התהלה לכל איש מאת האלהים.
6 אחי, הסבותי את הדברים האלה על עצמי ועל אפולוס בשבילכם, למען תלמדו מהדגמה הנוגעת לנו שלא לחרג מן הכתוב, כדי שלא יתנשא איש על רעהו בשמו של אחר; 7 שכן מי מקנה לך יחוד? ומה יש לך שלא קבלת? ואם אמנם קבלת, מדוע תתגאה כאלו שלא קבלת? 8 אתם כבר שבעים! אתם כבר עשירים! בלעדינו אתם מולכים! הלואי שמלכתם באמת כדי שגם אנחנו נמלך אתכם. 9 אשר לנו השליחים, אני סבור שאלהים הציב אותנו אחרונים, כנדונים למות; כי היינו למחזה לעולם, הן למלאכים הן לבני אדם. 10 אנו כסילים בגלל המשיח, אך אתם חכמים במשיח! אנחנו חלשים, אך אתם חזקים! אתם נכבדים, אך אנחנו נקלים! 11 עד עצם השעה הזאת אנחנו רעבים וצמאים, ערמים ומכים ונדים ממקום למקום, 12 ויגעים בעמל ידינו. מגדפים אותנו - אנחנו מברכים; רודפים אותנו - אנחנו נושאים זאת; 13 מחרפים אותנו, אך בפינו מלות עדוד; כסחי העולם היינו, מאוסים לכל עד היום הזה.
14 לא כדי לביש אתכם אני כותב את הדברים האלה, אלא להזהיר אתכם כילדי האהובים. 15 הלא גם אם יש לכם עשרת אלפים מחנכים במשיח, אין לכם אבות רבים; כי אני, על ידי הבשורה, הולדתי אתכם במשיח ישוע. 16 לכן אני מבקש מכם להתנהג כמוני. 17 משום כך שלחתי אליכם את טימותיאוס בני האהוב והנאמן באדון. הוא יזכיר לכם את דרכי במשיח, כפי שאני מלמד בכל קהלה וקהלה בכל מקום.
18 יש אשר החלו להתנשא ולהתנהג כאלו לא אבוא אליכם. 19 אולם אני אבוא אליכם בקרוב, אם ירצה האדון, ואראה לא את דבורם של המתנשאים, אלא את כחם; 20 שכן מלכות האלהים אינה בדבור כי אם בכח הפעל. 21 מה אתם רוצים? שאבוא אליכם בשבט מוסר, או באהבה וענות רוח?
5
 1 באזני כל נשמע שיש זנות בקרבכם, וזנות אשר אין כמוה אפלו בין הגוים: איש לקח לו את אשת אביו. 2 ואתם עוד מתגאים במקום להתאבל כדי שעושה המעשה הזה ירחק מקרבכם! 3 ואני, אף כי אני נעדר מביניכם בגופי (אך נוכח ברוחי), כבר שפטתי את עושה המעשה הזה כאלו הייתי אתכם: 4 בשם האדון ישוע, כאשר תתאספו ורוחי ביניכם עם גבורת אדוננו ישוע, 5 תמסרו את האיש ההוא לשטן לאבדן הגוף כדי שרוחו תושע ביום יהוה.
6 התפארותכם איננה הולמת. האם אינכם יודעים שמעט שאור מחמיץ את כל העסה? 7 בערו את השאור הישן למען תהיו עסה חדשה. הלא אתם כמצות, שהרי נזבח שה הפסח שלנו - המשיח. 8 לכן נחגה לא בשאור ישן ולא בשאור הרע והרשע, אלא במצות התם והאמת.
9 כתבתי לכם באגרת שלא להתערב עם זונים. 10 אינני מתכון לזונים בני העולם הזה, או לחמדנים, לחומסים ועובדי אלילים, שכן אז הייתם חיבים לצאת מן העולם. 11 אבל כתבתי לכם שלא להתערב עם מי שנקרא אח והוא זונה או חומד את אשר לזולת, או עובד אלילים או מגדף או סובא או חומס; אף אל תסבו לאכל עם איש כזה; 12 כי מה לי לשפט את אלה אשר בחוץ? האם אינכם שופטים את אלה שבקרבכם? 13 אלה אשר בחוץ אלהים ישפטם. אתם בערו את הרע מקרבכם.
6
 1 האם מעז איש מכם, שיש לו דבר נגד רעהו, להביא את משפטו לפני הרשעים ולא לפני הקדושים? 2 האם אינכם יודעים שהקדושים ישפטו את העולם? ואם את העולם תשפטו, כיצד אינכם מסגלים לשפט בענינים הפעוטים ביותר? 3 האם אינכם יודעים שאנחנו נשפט מלאכים? כל שכן דברים השיכים לחיי יום יום! 4 והנה כשיש ביניכם ענינים של חיי יום יום, דוקא את הנקלים בעיני הקהלה אתם מושיבים לשופטים. 5 אני אומר זאת לבשתכם. וכי אין בכם שום חכם שיכול לשפט בין איש לאחיו? 6 במקום זאת אח נשפט עם אחיו, וזאת לפני בלתי מאמינים! 7 בכלל, בעצם העבדה שאתם תובעים זה את זה למשפט, כבר הפסדתם. מדוע לא תבכרו להיות מקפחים? מדוע לא תבכרו להיות נעשקים? 8 ואולם אתם בעצמכם עושים עול ועושקים, ולאחיכם אתם עושים זאת! 9 או שמא אינכם יודעים כי עושי עול לא יירשו את מלכות האלהים? אל תטעו; לא זונים ולא עובדי אלילים, לא מנאפים ולא עושי זמה ולא יודעי משכב זכר, 10 לא גנבים ולא חמדנים, לא סובאים ולא מגדפים ולא חומסים יירשו את מלכות האלהים. 11 וכאלה היו כמה מכם, אבל אתם רחצתם, אתם קדשתם, אתם הצדקתם בשם האדון ישוע המשיח וברוח אלהינו. 12 הכל מתר לי, אבל לא הכל מועיל. הכל מתר לי, אך לא אשתעבד לשום דבר. 13 המאכל הוא בשביל הכרס והכרס בשביל המאכל, ואלהים יכלה גם את זה וגם את זה. אבל הגוף אינו בשביל הזנות, אלא בשביל האדון, והאדון בשביל הגוף. 14 ואלהים הקים לתחיה את אדוננו ובגבורתו יקים גם אותנו.
15 האם אינכם יודעים שגופיכם הם איברי המשיח? לפיכך, האם אקח את איברי המשיח ואעשה אותם לאיברי זונה? חס וחלילה! 16 האינכם יודעים כי הדבק בזונה נהיה עמה לגוף אחד? שהרי נאמר: והיו שניהם לבשר אחד. 17 אבל הדבק באדון, רוח אחת הוא אתו. 18 התרחקו מן הזנות. כל חטא שאדם עושה הוא מחוץ לגופו, אבל הזונה חוטא לגופו שלו. 19 האם אינכם יודעים כי גופכם הוא היכל של רוח הקדש השוכנת בתוככם, אשר קבלתם אותה מאת אלהים, וכי אינכם שיכים לעצמכם? 20 הלא במחיר נקניתם, לכן כבדו את אלהים בגופכם.
7
 1 לענין מה שכתבתם אלי: טוב לו לאיש להמנע מאשה, 2 אך משום הזנות - כל איש ישא לו אשה וכל אשה יהיה לה בעל. 3 האיש יקים את חובתו לאשתו, וכן גם האשה תקים את חובתה לבעלה. 4 האשה אין גופה ברשותה אלא ברשות בעלה; כן גם האיש, אין גופו ברשותו אלא ברשות אשתו. 5 אל תמנעו את עצמכם זה מזה בלתי אם מתוך הסכמה לזמן מסים כדי להתפנות לתפלה. אחרי כן שובו והתאחדו, פן ינסה אתכם השטן בגלל אי יכלתכם לרסן את היצר. 6 זאת אני אומר בדרך של רשות ולא בדרך של פקדה. 7 מי יתן וכל האנשים יהיו כמוני, אלא שלכל אחד מתנתו שלו מאת האלהים, זה בכה וזה בכה.
8 ואל הפנויים והאלמנות אמר: כדאי להם להשאר כמוני. 9 אבל אם אינם יכולים לכבש את יצרם - שיתחתנו; מוטב לשאת אשה מלבער בתאוה. 10 ועל הנשואים אני מצוה, ולא אני כי אם האדון, שלא תפרד אשה מבעלה - 11 אך אם נפרדה, שתשאר פנויה או תתפיס עם בעלה - ואל יעזב איש את אשתו. 12 אל השאר אני אומר, ולא האדון: אם לאיש מאמין יש אשה בלתי מאמינה והיא רוצה להשאר אתו, אל יעזב אותה. 13 ואשה שיש לה בעל בלתי מאמין והוא חפץ להשאר אתה, אל תעזב היא אותו, 14 כי הבעל שאיננו מאמין מקדש באשתו, והאשה שאיננה מאמינה מקדשת בבעלה; אם לא כן, בניכם טמאים, ואלו עתה קדושים הם. 15 אבל אם זה שאיננו מאמין נפרד, שיפרד לו. גם המאמין גם המאמינה אינם משעבדים במקרים כאלה; הרי לשלום קרא אותנו האלהים. 16 כלום יודעת את, אשה, אם תושיעי את בעלך? או כלום יודע אתה, הבעל, אם תושיע את אשתך? 17 כל איש יחיה את חייו לפי מה שחלק לו האדון, לפי מצבו כאשר קרא לו האלהים. כך אני מצוה בכל הקהלות. 18 אם נקרא האיש בעת היותו נמול, אל ימשך לו ערלה. אם נקרא כשהוא ערל, אל ימול. 19 לא המילה חשובה, אף לא הערלה, אלא שמירת מצוות האלהים. 20 ישאר כל איש במעמד שבו נקרא. 21 אם נקראת בעת היותך עבד, אל תדאג. אבל אם ביכלתך לצאת לחפשי, אדרבא, נצל זאת. 22 הרי עבד שנקרא מטעם האדון, בן חורין הוא לאדון; כן מי שנקרא בהיותו בן חורין, עבד הוא למשיח. 23 במחיר נקניתם; אל תשתעבדו לבני אדם. 24 אחי, איש איש במעמד שנקרא בו, בו יעמד לפני אלהים. 25 על אודות הבתולות אין לי מצוה מאת האדון, אבל אחוה דעתי בתור מי שזכה, ברחמי האדון, להיות נאמן. 26 אני סבור שמפני המצוקה הנוכחית מוטב לאיש להשאר כך: 27 אם אתה קשור לאשה, אל תבקש להתיר את הקשר; אם אינך קשור לאשה, אל תבקש לך אשה. 28 אך אם תקח לך אשה אינך חוטא. והבתולה אם תנשא איננה חוטאת, אלא שיהיו להם צרות בבשרם ואני חס עליכם. 29 וזאת אמר לכם, אחי: הזמן דוחק. על כן יהיו אלה שיש להם נשים כאלו אין להם; 30 יהיו הבוכים כאלו אינם בוכים; השמחים כאלו אינם שמחים; הקונים כאלו אינם בעלי קנין; 31 והנהנים מן העולם הזה כאלו אינם נהנים ממנו, כי חלוף תחלף צורת העולם הזה. 32 רצוני למנע דאגה מכם. מי שאינו נשוי דואג לדברים אשר לאדון, איך ייטב בעיני האדון. 33 אבל מי שנשוי דואג לדברים הארציים, איך ייטב בעיני האשה, 34 ותשומת לבו מפלגת. והאשה שאינה נשואה, או הבתולה, דואגת לדברים אשר לאדון כדי שתהיה קדושה הן בגוף והן ברוח. אבל הנשואה דואגת לדברים הארציים, כיצד תיטב בעיני בעלה. 35 זאת אני אומר לטובתכם, לא כדי להכביד עליכם, אלא כדי שתתנהגו כיאות ותתמסרו לאדון באין מפריע.
36 מי שסבור כי אינו נוהג כשורה בבתולתו אם יעברו עליה ימי נעוריה, ושהדבר הוא בלתי נמנע, יעשה כרצונו. שיתחתנו; אין הוא חוטא. 37 אבל איש איתן בדעתו, שאינו שרוי בצרך והוא שולט על רצונו, אם החליט בלבבו לשמר את בתולתו - טוב יעשה. 38 לפיכך, הנושא את בתולתו טוב הוא עושה; וזה שאינו נושא אותה ייטיב עוד יותר לעשות. 39 האשה קשורה לבעלה כל זמן שהוא חי. ואם ימות הבעל, רשאית היא להנשא למי שתרצה ובלבד שזה יהיה באדון. 40 ואולם היא תהיה מאשרת יותר אם תשאר פנויה; זו דעתי, וחושבני שגם בי רוח אלהים.
8
 1 בענין זבחי אלילים, אנו יודעים שלכלנו דעת. דעת מביאה לידי גאוה, אך האהבה בונה. 2 מי שסבור כי הוא יודע דבר מה, עדין אינו יודע כפי שצריך לדעת. 3 אבל מי שאוהב את אלהים, הוא ידוע לאלהים. 4 ובכן בנוגע לאכילת זבחי אלילים, אנחנו יודעים כי אין ממשות לאליל בעולם וכי אין אלהים אלא אחד. 5 וגם אם יש הקרויים אלים, אם בשמים ואם בארץ, - כשם שיש אלים רבים ואדונים רבים - 6 הרי לנו יש אלהים אחד, האב אשר הכל ממנו ואנחנו למענו; ואדון אחד, ישוע המשיח, אשר הכל דרכו ודרכו אנחנו מתקימים.
7 אך לא הכל יודעים זאת. יש אנשים שעדין רגילים לאליל ואוכלים את המאכל כאלו הוא זבח לאליל, ומאחר שמצפונם חלש הרי שהוא נטמא. 8 אולם המאכל לא יקרב אותנו לאלהים. אם לא נאכל לא נפסיד, ואם נאכל לא נשיג יתרון. 9 אבל הזהרו שלא תהיה רשותכם זו מכשול לחלשים; 10 שכן אם יראו אותך, אתה אשר לך הדעת, מסב בבית אלילים, כלום לא יעודד הדבר את בעל המצפון החלש לאכל זבחי אלילים? 11 ובגלל הדעת שלך יהרס האח החלש שלמענו מת המשיח. 12 אם כך תחטאו לאחיכם ותפגעו במצפונם החלש - למשיח אתם חוטאים. 13 לכן אם מאכל הוא מכשול לאחי, לא אכל בשר לעולם למען לא אכשיל את אחי.
9
 1 האם אינני חפשי? האם אינני שליח? האם לא ראיתי את ישוע אדוננו? האם אתם אינכם פעלי באדון? 2 אם לאחרים אינני שליח, לכם בודאי שאני שליח, שהרי חותם שליחותי אתם באדון. 3 תשובתי למותחים עלי בקרת היא זאת: 4 האין לנו רשות לאכל ולשתות? 5 האין לנו רשות להוביל אתנו אשה מאמינה, כמו ליתר השליחים, לאחי האדון ולכיפא? 6 או רק אני ובר נבא אין לנו רשות להיות פטורים מעבודה? 7 מי משרת בצבא ומשלם את כלכלתו שלו? מי נוטע כרם ואינו אוכל מפריו? מי רועה עדר ואינו שותה מן החלב של העדר? 8 וכי אני אומר את הדברים האלה על פי בני אדם? האין גם התורה אומרת זאת? 9 הרי בתורת משה כתוב: לא תחסם שור בדישו. האם לשורים דואג אלהים? 10 או שבכלל למעננו הוא אומר זאת? אכן למעננו זה נכתב, כדי שהחורש יחרש בתקוה והדש ידוש בתקוה להשתתף ביבול. 11 אם זרענו לכם דברים רוחניים, מה רבותא בכך אם נקצר דברים חמריים מכם? 12 ואם לאחרים יש חלק בזכות עליכם, הלא כל שכן לנו?
אבל לא נצלנו את הזכות הזאת, אלא סובלים אנו הכל למען לא נשים שום מכשול לבשורת המשיח. 13 האינכם יודעים כי העובדים בקדש פרנסתם מבית המקדש ומשרתי המזבח נוטלים את חלקם מן המזבח? 14 כך גם תקן האדון, שהמכריזים את הבשורה יחיו מן הבשורה. 15 ברם אני לא נצלתי דבר מן הדברים האלה, אף לא כתבתי זאת כדי שלי יהיה כך. מוטב לי למות ושלא ישים איש את תהלתי זו לריק; 16 כי כאשר אני מבשר את הבשורה אין לי מה להתהלל, שכן חובה מטלת עלי ואוי לי אם לא אבשר. 17 אם מרצוני אני עושה זאת, מגיע לי שכר. אבל אם לא מרצוני, הרי שתפקיד הפקד בידי; 18 מה אפוא שכרי? - בזה שאני מבשר את הבשורה ומציע אותה בלא מחיר מבלי לנצל את הזכות שיש לי בבשורה!
19 אף כי אינני משעבד לאיש שעבדתי את עצמי לכל כדי לרכש את הרבים. 20 למען היהודים אני כיהודי כדי להשיג יהודים; למען הכפופים לתורה אני כמו כפוף לתורה - הגם שאינני כפוף לתורה - כדי להשיג את הכפופים לתורה; 21 למען אלה שאין להם תורה אני כמו בלי תורה - אף שאינני עומד בלא תורת אלהים בהיותי כפוף לתורת המשיח - כדי להשיג את אלה שאין להם תורה; 22 למען החלשים אני חלש כדי להשיג את החלשים; אני הכל למען הכל כדי שאושיע לפחות כמה מהם. 23 אך את הכל אני עושה בעבור הבשורה כדי שיהיה לי חלק בה.
24 האם אינכם יודעים שהרצים באצטדיון אמנם רצים כלם, אבל אחד מקבל את הפרס? בדומה לכך, רוצו למען תשיגוהו. 25 כל מתחרה נוהג להנזר בכל התחומים; הללו - כדי להשיג זר נובל, אבל אנחנו כדי להשיג זר שלא יבל. 26 לכן אני רץ לא כמי שמגשש באפלה, ואני נאבק לא כמי שמכה באויר, 27 אלא נוהג אני בקשיחות עם גופי ומשעבדו, שמא לאחר שאטיף לאחרים, אני עצמי אמצא פסול.
10
 1 אחי, אינני רוצה שיעלם מכם שאבותינו כלם היו תחת הענן, וכלם עברו בתוך הים, 2 וכלם נטבלו למשה בענן ובים. 3 כלם אכלו אותו מאכל רוחני, 4 וכלם שתו אותו משקה רוחני, כי שתו מן הצור הרוחני ההולך עמהם והצור הוא המשיח. 5 אבל ברבם לא רצה אלהים והם הומתו במדבר. 6 כל זה היה דגמה לנו, למען לא נתאוה לרעות כשם שהתאוו הם. 7 אל תהיו עובדי אלילים כשם שהיו כמה מהם, ככתוב: וישב העם לאכל ושתו ויקמו לצחק. 8 גם אל נזנה כשם שזנו כמה מהם וביום אחד נפלו עשרים ושלושה אלף. 9 ואל ננסה את יהוה כשם שנסוהו אנשים מהם והומתו על ידי הנחשים. 10 אף אל תתלוננו כשם שהתלוננו כמה מהם ומתו בידי המלאך המשחית. 11 מה שקרה להם היה לקח לדגמה וזה נכתב כדי להזהיר אותנו, אנחנו אשר קצי העולמים הגיעו אלינו. 12 לכן מי שחושב כי עמידתו איתנה, יזהר פן יפל. 13 שום נסיון לא בא עליכם מלבד נסיון אנושי רגיל. נאמן הוא האלהים ולא יניח לכם להתנסות למעלה מיכלתכם, אלא עם הנסיון יכין גם את דרך המוצא כדי שתוכלו לעמד בו.
14 על כן, חביבי, תברחו מעבודת אלילים. 15 כאל אנשים נבונים אני מדבר; שפטו אתם מה שאני אומר: 16 כוס הברכה שאנו מברכים עליה, האין היא התחברות לדם המשיח? הלחם שאנו בוצעים, האין הוא התחברות לגוף המשיח? 17 משום שהלחם אחד, אנחנו הרבים גוף אחד; שכן כלנו משתתפים בלחם האחד. 18 ראו נא את עם ישראל . האם אין האוכלים מן הקרבנות שתפים במזבח? 19 ובכן מה אני אומר - שיש ממש בזבחי אלילים? שיש ממש באליל? 20 לא! אלא מה שהגוים מקריבים, לשדים הם מקריבים ולא לאלהים; ואינני רוצה שתהיו שתפים לשדים. 21 אינכם יכולים לשתות מכוס האדון ומכוס השדים; אינכם יכולים להשתתף בשלחן האדון ובשלחן השדים. 22 האם נעז לעורר את קנאת האדון? כלום חזקים אנחנו ממנו?
23 הכל מתר, אך לא הכל מועיל; הכל מתר, אך לא הכל בונה. 24 איש אל יבקש את טובת עצמו אלא את טובת זולתו. 25 אכלו כל מה שנמכר בשוק ואל תשאלו שום שאלה של מצפון, 26 כי ליהוה הארץ ומלואה. 27 אם יזמינכם איש בלתי מאמין ורצונכם ללכת אליו, אכלו כל מה שיגש לכם ואל תשאלו שום שאלה של מצפון. 28 אבל אם מישהו יאמר לכם: זה נזבח לאליל, אל תאכלו למען האיש שהודיע לכם ולמען המצפון. 29 מצפון, אני אומר - לא זה שלך אלא של האחר, שכן למה שתשפט חרותי על ידי מצפונו של אחר? 30 אם אני מברך ואוכל למה שידבר בי רעות בגלל מה שאני מברך עליו? 31 ובכן אם תאכלו או תשתו, או כל מה שתעשו - עשו את הכל למען כבוד אלהים. 32 אל תהיו מכשול לא ליהודים ולא לגוים ולא לקהלת אלהים, 33 כדרך שגם אני משתדל להיות רצוי לכלם בכל דבר ואינני מבקש את טובתי אני, אלא את טובתהרבים למען יושעו.
11
 1 לכו בעקבותי, כשם שגם אני הולך בעקבות המשיח. 2 אחי, משבח אני אתכם על שאתם זוכרים אותי בכל דבר ומחזיקים במסרת שמסרתי לכם. 3 רצוני שתדעו כי ראש כל איש הוא המשיח, וראש האשה הוא האיש, וראש המשיח הוא אלהים. 4 כל איש המתפלל או מתנבא וראשו מכסה, מבזה הוא את ראשו. 5 וכל אשה המתפללת או מתנבאת בגלוי ראש, מבזה את ראשה; שכן כמוה כמי שגלח שער ראשה. 6 אם ראש האשה אינו מכסה, אזי גם ראוי שיגזז שער ראשה. אבל אם בושה היא לאשה לגזז או לגלח את שערה, שתתכסה. 7 האיש אמנם אינו חיב לכסות את ראשו, מהיותו צלם אלהים וכבודו, אך האשה היא כבוד האיש; 8 כי אין האיש מן האשה, אלא האשה מן האיש; 9 גם, האיש לא נברא למען האשה, כי אם האשה למען האיש. 10 משום כך חובה שתהיה מרות על ראש האשה מפני המלאכים. 11 ואולם באדון אין האשה בלי תלות באיש ואין האיש בלי תלות באשה, 12 כי כשם שהאשה מן האיש כן גם האיש נולד מן האשה, והכל מאלהים. 13 שפטו אתם בעצמכם: היאה לאשה להתפלל לאלהים בגלוי ראש? 14 כלום הטבע עצמו אינו מלמד אתכם שאם לאיש שער ארך הרי זה לבזותו? 15 אבל האשה אם יש לה שער ארך הרי זה לכבוד לה, כי נתן לה השער לכסות. 16 ואם מישהו מתכון להתוכח, לנו אין מנהג כזה, אף לא לקהלות אלהים. 17 במסרי את ההוראות האלה אינני משבח אתכם, שכן אינכם נאספים יחד לטובה אלא לרעה. 18 ראשית כל, שמעתי כי בעת שאתם מתאספים בקהלה מתגלעות מחלוקות ביניכם. במדת מה אני מאמין בזה, 19 שכן צריך שיהיו פלוגים ביניכם למען יודע מי הם הנאמנים ביניכם. 20 והנה כאשר אתם נאספים יחד למקום אחד, אין זאת כדי לאכל את סעודת האדון, 21 כי כל אחד מקדים לאכל את ארוחתו, והתוצאה - זה רעב וזה שכור. 22 האמנם אין לכם בתים לאכל ולשתות בהם? או שמא בזים אתם לקהלת אלהים ומבישים את מי שאין לו? מה אמר לכם? אשבח אתכם? על זאת לא אשבח. 23 אכן אני קבלתי מאת האדון את אשר גם מסרתי לכם: שהאדון ישוע, בלילה שהסגר בו, לקח את הלחם, 24 ברך, בצע אותו ואמר: זה גופי הנבצע בעדכם, זאת עשו לזכרי. 25 כן גם לקח את הכוס לאחר הסעודה ואמר: הכוס הזאת היא הברית החדשה בדמי, זאת עשו לזכרי בכל עת שתשתו. 26 הן בכל עת שאתם אוכלים את הלחם הזה ושותים מן הכוס הזאת, אתם מזכירים את מות אדוננו, עד שיבוא.
27 לכן מי שאוכל מהלחם הזה או שותה מכוס האדון שלא כראוי, יהיה אשם לגבי גוף האדון ודמו. 28 יבחן נא איש את עצמו וכך יאכל מן הלחם וישתה מן הכוס; 29 כי האוכל והשותה מבלי לנהג הבחנה בגוף האדון, אוכל ושותה דין לעצמו. 30 מסבה זאת רבים מכם חלשים וחולים ויש אשר מתו. 31 אם נבחן את עצמנו לא נשפט. 32 אבל כאשר האדון שופט אותנו הוא מיסר אותנו כדי שלא נרשע עם העולם. 33 על כן, אחי, המתינו זה לזה כשאתם נאספים לאכל. 34 מי שרעב יאכל בבית, למען לא תאספו למשפט. ואת יתר הדברים אסדר בבואי.
12
 1 בענין המתנות הרוחניות, אחי, אינני רוצה שיעלם מכם דבר. 2 אתם יודעים כי בעת היותכם עובדי אלילים נדחתם ונמשכתם אל אלילים אלמים. 3 ובכן אני מודיע לכם: אין איש מדבר בהשראת רוח אלהים ואומר ישוע חרם הוא!; ואין איש יכול לומר ישוע הוא האדון אלא ברוח הקדש.
4 אמנם יש מתנות שונות, אבל הרוח היא אותה רוח; 5 יש תפקידים שונים, אך אותו אדון; 6 ויש פעלות שונות, אך אותו אלהים הוא הפועל הכל בכל. 7 ולכל איש נתנת התגלות הרוח כדי להועיל. 8 לזה נתן על ידי הרוח דבר חכמה; לזה נתן דבר דעת על פי אותה רוח; 9 לזה נתנת אמונה על ידי אותה רוח; לזה מתנות הרפוי על ידי אותה רוח; 10 לזה יכלת לעשות נסים, לזה נבואה, לזה הבחנה בין הרוחות, לזה מיני לשונות ולזה פרוש לשונות; 11 ואת כל הדברים הללו פועלת אותה רוח אחת החולקת כרצונה לכל איש ואיש. 12 כשם שהגוף הוא אחד ואיברים רבים לו, וכל איברי הגוף הם גוף אחד אף כי רבים הם, כן גם המשיח. 13 הרי ברוח אחת הטבלנו כלנו לגוף אחד, יהודים כיונים, עבדים כבני חורין, וכלנו השקינו רוח אחת. 14 ואכן אין הגוף איבר אחד אלא רבים. 15 אם תאמר הרגל: אינני יד, לכן אינני שיכת לגוף, האם משום כך אינה שיכת לגוף? 16 ואם תאמר האזן: אינני עין, לכן אינני שיכת לגוף, האם משום כך אינה שיכת לגוף? 17 אם הגוף כלו יהיה עין, כיצד תהיה שמיעה? ואם כלו יהיה איבר שמיעה, כיצד יוכל להריח? 18 אבל אלהים שם את האיברים בגוף, כל אחד ואחד מהם על פי רצון אלהים. 19 ואלו היו כלם איבר אחד, איפה הגוף? 20 והנה יש איברים רבים, אך גוף אחד. 21 העין לא תוכל לומר אל היד: אין לי צרך בך; גם הראש לא יוכל לומר אל הרגלים: אין לי צרך בכן. 22 אדרבא, איברי הגוף שלכאורה חלשים יותר, הם הנחוצים יותר; 23 איברי הגוף הנראים לנו נקלים, אותם אנו עוטרים ביתר כבוד; והאיברים שהם לבשת לנו זוכים ליתר כבוד. 24 לעמת זאת, איברינו ההגונים אינם זקוקים לזה. אלהים הרכיב את הגוף באפן שנתן כבוד רב יותר לאיברים נטולי כבוד, 25 למען לא תהיה מחלקת בגוף אלא שידאגו האיברים זה לזה; 26 ואם יכאב איבר אחד, כל האיברים יסבלו אתו; ואם יכבד איבר אחד, כל האיברים ישמחו אתו.
27 אתם גוף המשיח ואיבריו, איש איש לפי חלקו. 28 ומהם הקים אלהים בקהלה - ראשית שליחים, שנית נביאים, שלישית מורים, אחרי כן עושי נסים, אחרי כן מתנות הרפוי, עזרה לזולת, הנהגה, ומיני לשונות. 29 האם כלם שליחים? האם כלם נביאים? כלם מורים? כלם עושי נסים? 30 האם לכלם מתנות הרפוי? האם כלם מדברים בלשונות? כלם מבארי לשונות? 31 ובכן השתוקקו למתנות החשובות יותר; עם זאת אראה לכם דרך נעלה ביותר:
13
 1 אם בלשונות בני אדם ומלאכים אדבר ואין בי אהבה, הריני כנחשת הומה או כמצלתים רועשים. 2 אם תהיה לי מתת הנבואה ואדע כל הסודות ואשיג כל הדעת; ואם תהיה בי כל האמונה עד להעתיק הרים ממקומם, ואין בי אהבה, הריני כאין וכאפס.
3 אם אחלק את כל רכושי לצדקה וגם אתן את גופי לשרפה ואין בי אהבה - לא יועיל לי דבר. 4 האהבה סבלנית ונדיבה; האהבה אינה מקנאת; האהבה לא תתפאר ולא תתנשא; 5 היא לא תנהג בגסות, לא תדרש טובת עצמה, לא תרגז ולא תחשב רעה. 6 האהבה לא תשמח בעולה, כי באמת שמחתה. 7 היא תכסה על הכל, תאמין בכל, תקוה לכל ותסבל את הכל.
8 האהבה לא תמוט לעולם, אך נבואות תבטלנה, לשונות תחדלנה, דעת תבטל; 9 כי חלקית היא ידיעתנו ובארח חלקי מתנבאים אנו, 10 אך בבוא המשלם יבטל החלקי. 11 בהיותי ילד דברתי כילד, הבנתי כילד, חשבתי כילד. כשהייתי לאיש שמתי קץ לדברי הילדות. 12 עכשו רואים אנו במראה, במערפל, אבל אז - פנים אל פנים. עכשו ידיעתי חלקית, אבל אז אכיר כדרך שגם אני מכר. 13 אך כעת עומדות שלש אלה: אמונה, תקוה, אהבה; והגדולה שבהן - אהבה.
יד רדפו אהבה והשתוקקו למתנות רוחניות, ובעקר שתתנבאו. 2 המדבר בלשון אינו מדבר לאנשים אלא לאלהים; איש איננו מבין אותו, כי ברוח הוא מבטא סודות. 3 אבל המתנבא משמיע לאנשים דברים שתכליתם לבנות, לעודד ולנחם. 4 המדבר בלשון בונה את עצמו; המתנבא בונה את הקהלה. 5 רצוני שכלכם תדברו בלשונות, אך עדיף שתתנבאו. המתנבא גדול מן המדבר בלשונות, זולתי אם יפרש האחרון את דבריו כדי שהקהלה תבנה.
6 ועתה, אחי, אם אבוא אליכם ואדבר בלשונות, מה אועיל לכם אם לא אגיד לכם דבר התגלות או דבר דעת, דבר נבואה או דבר הוראה? 7 אפלו עצמים דוממים שנתן להפיק מהם קול, כגון חליל או כנור, אם לא ישמיעו שנויי צלילים, כיצד תכר הנעימה המנגנת בחליל או בכנור? 8 ואם החצוצרה תשמיע קול בלתי ברור, מי יתכונן לקרב? 9 כן גם אתם, אם לא תשמיעו דברים ברורים בלשון, כיצד יובן מה שנאמר? הרי תהיו מדברים אל האויר! 10 רבים הם מיני הקולות בעולם ואין אחד מהם שאינו מביע משהו. 11 לפיכך אם אינני מבין את התכן של הקול, אהיה לועז בעיני המדבר והמדבר יהיה לועז בעיני. 12 כן גם אתם, היות ואתם להוטים אחרי מתנות רוחניות, בקשו להעשיר במה שבונה את הקהלה.
13 לכן המדבר בלשון יתפלל שיוכל לפרש את דבריו. 14 אם אני מתפלל בלשון רוחי מתפללת, אבל שכלי איננו עושה פרי. 15 אם כן מה לעשות? אתפלל באמצעות הרוח ואתפלל גם באמצעות השכל; אשיר באמצעות הרוח ואשיר גם באמצעות השכל; 16 שכן אם תברך ברוח, כיצד יאמר אמן על הודיתך מי שנמנה עם הבלתי מבינים? הרי אין הוא יודע מה אתה אומר! 17 אתה אמנם משמיע תודה כראוי, אך רעך איננו נבנה. 18 אני מודה לאלהים שאני מדבר בלשונות יותר מכלכם. 19 ברם בקהלה אני מעדיף לומר חמש מלים בעזרת שכלי כדי ללמד גם אחרים - מאשר להשמיע רבבות מלים בלשון.
20 אחי, אל תהיו ילדים בהבנתכם; באשר לרע היו ילדים, אך בהבנתכם היו מבגרים. 21 בתורה כתוב: כי בלעגי שפה ובלשון אחרת ידבר אל העם הזה ולא אבוא שמוע. 22 לפיכך הלשונות אינן אות למאמינים, אלא לבלתי מאמינים. והנבואה איננה לבלתי מאמינים, אלא למאמינים. 23 והנה אם תתכנס כל הקהלה וכלם ידברו בלשונות, ויכנסו אנשים שאין להם משג בענין, או אנשים בלתי מאמינים, כלום לא יאמרו שאתם משגעים? 24 אבל אם הכל מתנבאים ויכנס איש בלתי מאמין, או מי שאין לו משג בענין, אזי יוכח על ידי כלם וידון על ידי כלם: 25 סתרי לבו יגלו והוא יפל על פניו בהשתחויה לאלהים ויכריז כי אכן יש אלהים בקרבכם.
26 ובכן מה תעשו, אחי? כאשר אתם נקהלים יחדיו, לאחד יש מזמור, לאחר יש דבר הוראה, לזה התגלות, לזה לשון ולזה פרוש; יהא נא הכל למען תבנו. 27 אם מדברים בלשון, ידברו שנים או שלושה, לא יותר; זה אחר זה ידברו ואחד יפרש. 28 אך אם אין מפרש, יחרישו בקהלה וידברו לעצמם ולאלהים. 29 אשר לנביאים, שנים או שלושה ידברו והשאר יבחנו את דבריהם. 30 אם יגלה דבר לאחד היושבים שם יחריש הראשון, 31 כי כלכם יכולים להתנבא זה אחר זה באפן שהכל ילמדו והכל יתעודדו. 32 ורוחות הנביאים כפופות לנביאים, 33 שהרי אלהים אינו אלהי מהומה אלא אלהי השלום.
כנהוג בכל קהלות הקדושים, 34 הנשים תחשינה בקהלות; אין להן רשות לדבר, אלא תכנענה למרות, כמו שגם התורה אומרת. 35 ואם רצונן ללמד דבר, תשאלנה את בעליהן בבית, כי לא יאה שאשה תדבר בקהלה.
36 האם מכם יצא דבר אלהים? וכי רק אליכם הגיע? 37 כל החושב שהוא עצמו נביא או איש רוחני, שיכיר כי הדברים אשר כתבתי אליכם מצוות האדון הם. 38 ואם מישהו אינו מכיר, לא יכר בו. 39 ובכן, אחי, השתוקקו להתנבא ואל תמנעו דבור בלשונות, 40 אבל יעשה נא הכל באפן ראוי ובסדר.
15
 אחי, אני מזכיר לכם את הבשורה שהשמעתי לכם, בשורה אשר גם קבלתם אותה וגם עומדים אתם בה; 2 באמצעותה אתם גם נושעים, אם מחזיקים אתם בדבר שבשרתי לכם - שאם לא כן, לשוא היתה אמונתכם. 3 מסרתי לכם בראש ובראשונה מה שגם קבלתי, שהמשיח מת בעד חטאינו, לפי הכתובים; 4 נקבר וקם לתחיה ביום השלישי, לפי הכתובים; 5 ונראה אל כיפא ואחר כך אל השנים עשר. 6 אחרי כן נראה בבת אחת אל יותר מחמש מאות אחים, אשר רבם עודם בחיים ומקצתם מתים. 7 אחר כך נראה אל יעקב ולאחר מכן אל כל השליחים. 8 אחרי כלם נראה גם אלי, אני, האחרון, אשר כנפל אני; 9 שכן אני הפחות בשליחים ואינני ראוי להקרא שליח משום שרדפתי את קהלת אלהים. 10 אבל בחסד אלהים הריני מה שאני וחסדו עלי לא היה לריק. אדרבא, עמלתי יותר מכלם, אך לא אני אלא חסד אלהים אשר אתי. 11 על כל פנים, בין שאני בין שהם, כך אנו מבשרים וכך האמנתם. 12 ובכן אם מכרז כי המשיח קם מן המתים, איך אומרים כמה מכם שאין תחית מתים? 13 אם אין תחית מתים, גם המשיח לא קם. 14 ואם המשיח לא קם, הכרזתנו הבל וגם אמונתכם הבל. 15 ואז גם נמצא עדי שקר לאלהים, שכן העידונו על אלהים כי הקים את המשיח לתחיה - והוא לא הקימו אם אמנם אין המתים קמים לתחיה; 16 ואם אין המתים קמים לתחיה, גם המשיח לא קם לתחיה. 17 ואם המשיח לא קם לתחיה, לשוא אמונתכם ועדין שרויים אתם בחטאיכם. 18 ואז גם האנשים אשר מתו בהיותם שיכים למשיח - אבודים הם. 19 אם אנחנו תולים תקוה במשיח אך ורק למען חיים אלה, אזי אמללים אנו מכל אדם.
20 אבל כעת המשיח קם מן המתים, בכורי כל ישני עפר. 21 ומאחר שהמות בא על ידי אדם, גם תחית המתים היא על ידי אדם; 22 שכן כמו שבאדם הכל מתים, כך גם במשיח הכל יחיו. 23 אך כל אחד כסדרו: הראשון הוא המשיח; אחרי כן, בבואו, השיכים למשיח. 24 אחרי כן הקץ, כאשר ימסר לאלהים האב את המלכות לאחר שיבטל כל ממשל וכל סמכות ושלטון; 25 כי עליו למלך עד כי ישית את כל אויביו תחת רגליו. 26 האויב האחרון שימגר הוא המות, 27 שכן האלהים שת הכל תחת רגליו. ובאמרו שהכל הושת תחתיו, ברור כי השת את הכל תחתיו איננו בכלל הזה. 28 וכאשר הכל יושת תחתיו, אז גם הבן עצמו יהיה כפוף למי ששת תחתיו את הכל, למען יהיה האלהים הכל בכל.
29 אם לא כן, מה יעשו האנשים שנטבלים בעד המתים? אם אמנם אין המתים קמים לתחיה, למה הם נטבלים בעדם? 30 ולמה אנחנו נתונים בסכנה שעה שעה? 31 אחי, אני נשבע בגאוה שיש לי בכם במשיח ישוע אדוננו, כי יום יום אני מת. 32 אם כדרך בני אדם נאבקתי באפסוס עם חיות רעות, מה התועלת שתצמח לי מזה? אם אין תקומת מתים, הבה נאכל ונשתה, כי מחר נמות! 33 אל תטעו: חברת אנשים רעים תשחית מדות טובות. 34 התפכחו לצדק ואל תחטאו, כי יש כמה שאין בהם דעת אלהים; לבשתכם אני אומר זאת. 35 אבל איך יקומו המתים? ישאל אחד, באיזה גוף הם יבואו? 36 אתה הסכל, הן מה שתזרע לא יחיה אלא אם ימות. 37 כאשר אתה זורע אינך זורע את הגוף שיתהוה, אלא גרגיר ערום של חטה, או זרע אחר. 38 ואלהים נותן לו גוף כרצון אלהים, ולכל זרע את גופו הוא. 39 לא כל בשר הוא אותו הבשר; לאדם בשר משלו, לחיות בשר אחר, לעופות בשר אחר ולדגים אחר. 40 יש גופים שמימיים וגופים ארציים, אך שונה הוא הדר הגופים השמימיים מהדר הגופים הארציים. 41 לשמש הדר משלה, אבל אחר הוא הדר הירח ואחר הוא הדר הכוכבים, שהרי כוכב מכוכב שונה בהדרו. 42 כן גם תחית המתים: מה שנזרע במצב של כליון יקום באי כליון; 43 נזרע בקלון ויקום בכבוד; נזרע בחלשה ויקום בגבורה; 44 נזרע גוף נפשי ויקום גוף רוחני. אם יש גוף נפשי יש גם גוף רוחני. 45 וכן כתוב על אדם הראשון: ויהי האדם לנפש חיה, אבל אדם האחרון - לרוח מחיה. 46 לא הרוחני הוא הראשון, אלא הנפשי, ואחרי כן הרוחני. 47 האדם הראשון הוא עפר מן האדמה; האדם השני מן השמים הוא. 48 כאחד שהוא עפר כן גם אלה אשר עפר הם; כאחד שהוא שמימי כן גם אלה אשר שמימיים הם. 49 וכמו שלבשנו את צלמו של הארצי נלבש גם את צלם השמימי.
50 אמר זאת, אחי: בשר ודם אינו יכול לרשת את מלכות האלהים; גם אין הכליון יורש אל כליון. 51 הנה סוד אגיד לכם: לא כלנו נמות, אבל כלנו נשתנה 52 בן רגע וכהרף עין בשופר האחרון, שכן יתקע בשופר והמתים יקומו בלי כליון ואנחנו נשתנה; 53 כי מן הראוי שזה הכפוף לכליון ילבש אל כליון וזה הכפוף למות ילבש אלמות. 54 וכאשר הכפוף לכליון ילבש אל כליון והכפוף למות ילבש אלמות, אז יתקים דבר הכתוב: בלע המות לנצח. 55 איה עקצך מות? איה נצחונך מות? 56 עקץ המות הוא החטא, והחטא תקפו בא מן התורה. 57 אבל תודה לאלהים הנותן לנו את הנצחון על ידי אדוננו ישוע המשיח. 58 על כן, אחי האהובים, עמדו היטב והיו יציבים; היו תמיד עתירי פעל בעבודתו של האדון, בידיעה שעמלכם איננו לריק באדון.
16
 בענין אסוף התרומות לעזרת הקדושים, כפי שהוריתי לקהלות בגלטיה כן עשו גם אתם. 2 מדי ראשון בשבוע יניח כל אחד מכם תרומה כפי שידו משגת וישמרה אצלו, כדי שלא יתחילו באסוף התרומות בעת בואי. 3 וכאשר אבוא אשלח את האנשים הטובים בעיניכם עם אגרות בידם להביא את תרומתכם לירושלים. 4 אם ימצא לנכון שגם אני אלך, ילכו אתי. 5 אבוא אליכם אחרי שאעבר במקדוניה, כי אני עובר דרך מקדוניה. 6 אולי אשהה אצלכם, אולי אפלו במשך כל החרף, ולאחר מכן תשלחוני להיכן שעלי ללכת. 7 אינני חפץ לראות אתכם כעת כעובר ארח; אני מקוה להיות זמן מה אצלכם, אם ירצה יהוה. 8 אבל אתעכב באפסוס עד חג השבועות, 9 כי נפתח לי פתח רחב לפעלה פוריה, ורבים המתנגדים.
10 אם טימותיאוס יבוא, דאגו לכך שישב עמכם בלא חששות, שכן הוא עסוק בעבודתו של האדון כמוני. 11 איש אל יקל ראש כנגדו, אלא שלחו אותו בשלום לבוא אלי, כי אני מחכה לו ולאחים אשר אתו.
12 בנוגע לאחינו אפולוס, הפצרתי בו הרבה שיבוא אליכם עם האחים, אך בשום פנים לא רצה לבוא עתה. הוא יבוא כאשר תהיה לו הזדמנות. 13 שקדו, עמדו באמונה, חזקו ואמצו. 14 את כל מעשיכם עשו באהבה.
15 ואני מבקש מכם, אחי: אתם מכירים את משפחת סטפנס; הרי הם ראשוני המאמינים באכיה ואף קבלו על עצמם לשרת את הקדושים. 16 לכן גם אתם השמעו לאנשים כאלה ולכל מי שעובד ועמל עמהם. 17 שמח אני על בואם של סטפנס ופורטונטוס ואכיקוס, כי הם היו לי לפצוי על חסרונכם 18 והרגיעו את רוחי ואת רוחכם. לכן היו מוקירים אנשים כאלה.
19 הקהלות אשר באסיה דורשות בשלומכם. עקילס ופריסקילה עם הקהלה אשר בביתם מוסרים לכם ברכת שלום רב באדון. 20 האחים כלם דורשים בשלומכם. ברכו לשלום איש את רעהו בנשיקה קדושה.
21 אני שאול שולח לכם ברכת שלום בכתב ידי. 22 מי שאיננו אוהב את האדון, חרם יהיה! מרנא תא! 23 חסד האדון ישוע עמכם. 24 אהבתי אל כלכם במשיח ישוע.
$:השנייה אל הקורינתים
1
 1 מאת שאול, שליח המשיח ישוע על פי רצון אלהים, ומאת האח טימותיאוס, אל קהלת אלהים אשר בקורינתוס ולכל הקדושים אשר באכיה: 2 חסד ושלום לכם מאת האלהים אבינו והאדון ישוע המשיח. 3 ברוך האלהים אבי אדוננו ישוע המשיח, אב הרחמים ואלהי כל נחמה, 4 המנחם אותנו בכל צרותינו באפן שנוכל לנחם את הלחוצים בכל צרה שהיא - בנחמה שנחמנו אנו מאת אלהים; 5 כי כשם ששופעים בנו סבלות המשיח, כן גם שופעת נחמתנו על ידי המשיח. 6 ואם אנחנו סובלים, הרי זה למען נחמתכם וישועתכם; אם אנחנו מנחמים, הרי זה למען נחמתכם, כדי שתוכלו להחזיק מעמד באותן הצרות שגם אנחנו סובלים. 7 ותקותנו על אודותיכם איתנה היא, בידענו כי כשם שאתם שתפים לצרות, כן גם שתפים אתם לנחמה.
8 אחים, איננו רוצים שיעלם מכם דבר הצרה שעברה עלינו באסיה; נלחצנו ללא נשא, עד כדי כך שנואשנו אפלו מחיינו. 9 פסק דין מות קנן בתוכנו, וזאת כדי שלא נבטח בעצמנו, אלא באלהים המחיה את המתים; 10 הוא הצילנו ממות חמור כל כך ועוד ישוב ויצילנו; בו אנו תולים תקותנו כי יוסיף להצילנו. 11 גם אתם השתתפו בתפלה בעדנו, כדי שרבים יודו בגללנו על מתנת החסד שנתנה לנו בזכות רבים. 12 זאת היא גאותנו: עדות מצפוננו כי התנהגנו בעולם, ובעקר כלפיכם, בקדשה ובישר אלהים - לא בחכמת בשר ודם, אלא בחסד אלהים. 13 איננו כותבים לכם דברים שונים ממה שאתם קוראים וגם מכירים. ואני מקוה שתכירו בנו לחלוטין, 14 כמו שגם הכרתם באפן חלקי, שאנחנו תהלתכם כשם שגם אתם תהלתנו ביום אדוננו ישוע.
15 מתוך בטחון זה רציתי לבוא קדם כל אליכם, למען תהיה עליכם ברכת חסד פעם שניה, 16 ומכם להמשיך את דרכי אל מקדוניה, וממקדוניה לחזר אליכם, ואחרי כן שתשלחוני לארץ יהודה. 17 כשהחלטתי כך, כלום נהגתי בקלות דעת? ומה שאני מחליט, האם על פי מחשבת בשר ודם אני מחליט, באפן שאוכל להחזיק ב
 1 כן כן ולא לא, בבת אחת? 18 נאמן האלהים שדברנו אליכם איננו כן ולא, 19 שהרי בן האלהים המשיח ישוע, שאני וסילונוס וטימותיאוס הכרזנו עליו בקרבכם, לא היה כן ולא, אלא כן היה בו; 20 כי כל הבטחות אלהים כן הן בו. לכן האמן שאנו נותנים בו כבוד לאלהים גם הוא באמצעותו. 21 ואלהים הוא המכונן אותנו עמכם במשיח. הוא משח אותנו, 22 והוא אשר גם חתם אותנו בחותמו ושם בלבנו את הערבון של הרוח.
23 אני קורא לאלהים להעיד עלי, שחסתי עליכם ולכן לא באתי עוד פעם לקורינתוס. 24 לא שאדונים אנו על אמונתכם, אלא פועלים אנו אתכם למען שמחתכם, שכן באמונה אתם יציבים.
2
 1 גמרתי אמר בלבי שלא אבוא עוד לצער אתכם; 2 שהרי אם אצער אתכם, מי ישמח אותי מלבד מי שגרמתי לו צער? 3 כתבתי את הדבר הזה כדי שבבואי לא יצערוני אלה אשר צריך הייתי לשמח בהם, ובוטח אני בכלכם ששמחתי היא שמחת כלכם. 4 כתבתי לכם מתוך מצוקה רבה ועגמת לב ובדמעות רבות, לא כדי לצער אתכם, אלא כדי שתדעו מה רבה אהבתי אליכם. 5 ואם מישהו גרם צער, הרי לא אותי צער, אלא את כלכם - לפחות במדת מה, כדי שלא להגזים. 6 די לו לאיש כזה התוכחה הזאת מאת הרבים. 7 ובכן, להפך, עדיף שתסלחו לו ותנחמוהו, למען לא יתמוטט האיש מרב צער. 8 על כן אני מבקש מכם שתוכיחו לו את אהבתכם. 9 לשם כך גם כתבתי, להוכח אם מציתים אתם בכל הדברים. 10 ואיש אשר תסלחו לו על איזה דבר, גם אני אסלח לו; כי גם מה שאני סלחתי, אם סלחתי על דבר מה, הרי סלחתי למענכם לנכח המשיח, 11 כדי שלא יערים עלינו השטן, שכן מזמותיו לא נעלמו מאתנו.
12 כאשר באתי לטרואס לבשר את בשורת המשיח גם נפתח לי פתח מטעם האדון, 13 אך לא היה מנוח לרוחי מפני שלא מצאתי את טיטוס אחי. אז נפרדתי מהם ויצאתי אל מקדוניה. 14 אבל תודה לאלהים המוביל אותנו במסע נצחון במשיח ומפיץ על ידינו את ניחוח דעת אלהים בכל מקום. 15 הלא ניחוח המשיח אנחנו לאלהים, בקרב הנושעים ובקרב האובדים; 16 לאחרונים ריח של מות אלי מות, לראשונים ריח של חיים אלי חיים. ומי הראוי לכך? 17 הרי אין אנו כמו הרבים העושים מסחר בדבר אלהים, אלא לנגד עיני אלהים, בישר לב ומטעם אלהים, במשיח אנו מדברים.
3
 1 האם נתחיל שוב לשבח את עצמנו? או שמא זקוקים אנו, כאחרים, לאגרות שבח אליכם או מכם? 2 הרי אתם אגרתנו הכתובה בלבנו, וכל אדם מכיר אותה וקורא אותה. 3 רואים בברור שאתם אגרת המשיח הנעזרת על ידינו - כתובה לא בדיו, אלא ברוח אלהים חיים, לא על לוחות אבן, אלא על לוחות של לב בשר.
4 ובגלל המשיח יש לנו בטחון כזה באלהים. 5 לא שאנחנו בעצמנו מכשרים באפן שנחשב כאלו משהו נובע מעצמנו, אלא שכשרנו בא מאת אלהים. 6 הוא הכשיר אותנו להיות משרתים של ברית חדשה, לא של אות כתובה, אלא של הרוח; שכן האות ממיתה, אבל הרוח מחיה.
7 ואם שרות של משטר המות, החקוק אותיות באבן, נמלא כבוד עד כדי כך שבני ישראל לא יכלו להביט אל פני משה בגלל זיו פניו החולף, 8 האם שרות של משטר הרוח לא ימלא כבוד על אחת כמה וכמה? 9 הרי אם שרות ההרשעה לובש כבוד, כל שכן מרבה להתעלות בכבוד שרות ההצדקה! 10 הן אפלו מה שלבש כבוד, כבודו היה לאין בגלל הכבוד הנעלה יותר. 11 ואם מה שבטל לבש כבוד, הבלתי חולף נכבד על אחת כמה וכמה!
12 לכן בהיות לנו תקוה כזאת, יתר עז לנו. 13 ואין אנו כמשה ששם מסוה על פניו כדי שבני ישראל לא יתבוננו אל קץ הדבר המתבטל. 14 ברם לבותיהם קהו, כי עד היום הזה בקראם בברית הישנה נשאר אותו המסוה בלתי מסלק, שכן במשיח הוא מתבטל. 15 עד היום הזה, כאשר הם קוראים את דברי משה, המסוה מנח על לבם. 16 אך כאשר יפנה לבם אל יהוה יוסר המסוה. 17 יהוה הוא הרוח ובאשר רוח יהוה שם החרות. 18 אבל אנחנו כלנו בפנים מגלים רואים במראה את כבוד יהוה ונהפכים לאותו צלם, מכבוד אל כבוד, כמו מיד יהוה - הרוח.
4
 1 השרות הזה הפקד בידינו כפי שגם רחמנו. לכן אין אנו מתיאשים. 2 סלקנו ידינו ממעשי הסתר המבישים; אין אנו הולכים בדרכי מרמה ואיננו מסלפים את דבר אלהים, אלא מגלים אנו את האמת ובכך אנו ממליצים על עצמנו לפני מצפונו של כל אדם לנגד עיני אלהים. 3 אך אם נסתרת בשורתנו, נסתרת היא לאובדים. 4 אל העולם הזה עור את שכלם של הבלתי מאמינים לבל יזרח עליהם אור הבשורה של כבוד המשיח אשר הוא צלם האלהים. 5 הרי לא על עצמנו אנו מכריזים, אלא על המשיח ישוע כאדון, ואלו על עצמנו כעל עבדיכם למען ישוע. 6 האלהים האומר יופע אור מחשך הוא הגיה אור בלבנו להאיר דעת על אודות כבוד אלהים אשר בפניו של המשיח.
7 ברם האוצר הזה נתון לנו בכלי חרס, כדי שיהיה הכח הנשגב מאת אלהים ולא מידינו אנו. 8 נלחצים אנחנו מכל עבר, אך איננו רצוצים; נבוכים, אך לא נואשים; 9 נרדפים, אך לא נטושים; משלכים ארצה, אך לא נשמדים. 10 ותמיד נושאים אנו בגוף את מות ישוע, כדי שגם חיי ישוע יתגלו בגופנו; 11 כי אנחנו החיים נמסרים תמיד למות בעבור ישוע, כדי שגם חיי ישוע יתגלו בבשרנו בן התמותה. 12 לפיכך בנו פועל המות , ובכם - החיים.
13 אבל יש לנו אותה רוח של אמונה, ככתוב האמנתי כי אדבר, ואמנם אנחנו מאמינים ולכן גם מדברים; 14 בידענו כי הוא אשר הקים לתחיה את האדון ישוע, יקים גם אותנו עם ישוע ויציגנו עמכם. 15 אכן הכל למענכם, וכך בשל החסד ששפע בגלל הרבים תרבה ההודיה לכבוד אלהים. 16 לכן אין אנו מתיאשים, ואף על פי שהאדם החיצוני שלנו הולך ובלה, האדם הפנימי שלנו מתחדש יום יום. 17 הן צרתנו הקלה של הרגע מכינה לנו כבוד עולמים גדול ורב עד מאד. 18 ואין אנו צופים אל הדברים הנראים, אלא אל אשר אינם נראים; כי הדברים הנראים לשעה הם, אבל הבלתי נראים - לעולמים.
5
 1 אנו יודעים שאם יהרס בית משכננו הארצי, יש לנו בנין מאת אלהים, בית שאינו מעשה ידים והוא בשמים לעולמים. 2 הן בזה, במשכננו הארצי, נאנחים אנו ועזים כסופינו ללבש גם את ביתנו אשר מן השמים - 3 אם אמנם נמצא עוד לבושים ולא ערמים - 4 כי גם בהיותנו במשכננו כעת, נאנחים אנו מכבד המשא; שהרי איננו חפצים להתפשט, אלא להוסיף לבוש באפן שהכפוף למות יבלע על ידי החיים. 5 ואלהים הוא אשר הכין אותנו לכך ונתן לנו את ערבון הרוח.
6 על כן מלאי בטחון אנו בכל עת ויודעים כי בהמצאנו בגוף רחוקים אנו מן האדון, 7 שכן על פי אמונה אנחנו מתהלכים ולא על פי מראה עינים. 8 ואולם מלאי בטחון אנו ומעדיפים לצאת ממשכן הגוף ולבוא הביתה אל האדון. 9 לכן גם שואפים אנו להיות רצויים לפניו, בין שאנו במשכננו בין שאנו מחוצה לו, 10 כי כלנו חיבים להראות לפני כס המשפט של המשיח, למען יקבל כל אחד כפי המעשים שעשה בעת היותו בגוף, אם טוב ואם רע. 11 מתוך הכרת יראת אדני אנחנו מדברים על לב בני אדם כדי לשכנעם. גלויים אנו לאלהים, ואני מקוה שאנחנו גלויים גם לעיני מצפונכם. 12 אין אנו שוב משבחים את עצמנו לפניכם, אלא נותנים בידכם סבה להתגאות בנו, כדי שיהיה לכם מה להציב נגד האנשים המתגאים במראה פנים ולא במה שבלב. 13 ואם יצאנו מדעתנו, הרי זה למען אלהים; ואם מפכחים אנו, הרי זה למענכם; 14 שכן אהבת המשיח דוחקת בנו, בהכירנו שאחד מת בעד הכל, לכן הכל מתו. 15 ובעד הכל הוא מת, כדי שאלה החיים לא יחיו עוד למען עצמם, אלא למען זה אשר מת וקם בעדם. 16 על כן מעתה אין אנו מכירים איש על פי ראות אנושית; וגם אם הכרנו את המשיח על פי ראות אנושית, הרי כעת איננו מכירים אותו עוד באפן כזה. 17 על כן מי שנמצא במשיח הוא בריאה חדשה. הישנות עברו; הנה נהיו חדשות. 18 והכל מאת האלהים שרצה אותנו אליו על ידי המשיח, ומסר לנו את שרות הרצוי. 19 כלומר: אלהים היה במשיח מרצה את העולם אל עצמו מבלי לחשב להם את עוונותיהם, והוא שם בנו את דבר הרצוי. 20 לכן שגרירי המשיח אנו ואלהים כמו מפציר באמצעותנו. ובכן מפצירים אנו בשם המשיח: התרצו נא לאלהים! 21 את זה אשר לא ידע חטאת עשה לחטאת בעדנו, כדי שאנו נלבש את הצדקה של אלהים בו.
6
 1 כיון שאנחנו שתפים לפעלו, אנו גם מבקשים מכם: אל נא תקבלו לריק את חסד אלהים. 2 הן הוא אומר: בעת רצון עניתיך וביום ישועה עזרתיך. הנה עתה עת רצון, הנה עתה יום ישועה. 3 אין אנו שמים מכשול בשום דבר, פן יהיה שרותנו לשמצה. 4 אדרבא, בכל דבר אנחנו מציגים את עצמנו כמשרתי אלהים: ברב סבלנות, בצרות, במחסור, במצוקות, במכות, 5 בבתי כלא, במהומות, בעמל, בלילות ללא שנה, בצומות, 6 בטהרה, בדעת, בארך רוח, בנדיבות לב, ברוח הקדש, באהבה אמתית, 7 בדבור אמת, בגבורת אלהים, בנשק הצדק שבימיננו ובשמאלנו, 8 בכבוד ובקלון, בשם רע ובשם טוב; כאלו מתעים, אך אנו נאמנים; 9 כאלו בלתי מכרים, אך אנו מכרים; כמתים והנה אנו חיים; כנענשים ולא מומתים; 10 כנעצבים, אך שמחים תמיד; כעניים, אך מעשירים את הרבים; כחסרי כל ועם זאת יש לנו הכל.
11 קורינתים, דברנו אליכם בכנות ונהגנו ברחב לב. 12 לא צר לכם המקום בלבבנו; בלבבכם צר המקום. 13 השיבו את אותו הגמול - כאל בני אני מדבר - והתנהגו ברחב לב גם אתם. 14 אל תרתמו לעל אחד עם הבלתי מאמינים; כי איזו שתפות לצדקה עם עולה? ומה רעות יש לאור עם חשך? 15 מה הסכמה יש למשיח עם בליעל? או מה חלק למאמין עם מי שאינו מאמין? 16 ומה קשר יש להיכל אלהים עם אלילים? הן אנחנו היכל אלהים חיים, כפי שאמר אלהים:
ושכנתי בתוכם; והתהלכתי בתוככם;
והייתי להם לאלהים והמה יהיו לי לעם.
17 על כן צאו מתוכם והברו, נאם יהוה,
וטמא אל תגעו; ואני אקבל אתכם.
18 והייתי לכם לאב ואתם תהיו לי לבנים ולבנות,
נאם יהוה צבאות.
7
 1 לכן, חביבי, בהיות לנו ההבטחות האלה, נטהר את עצמנו מכל טמאת גוף ורוח ונשלים קדשתנו ביראת אלהים. 2 הרחיבו לנו לבבכם; לא עשינו עול לאיש, לא גרמנו נזק לאיש, לא רמינו איש. 3 אינני מדבר מתוך כונה להרשיע, שהרי כבר אמרתי שאתם בלבנו, גם לחיים גם למות. 4 רב בטחוני בכם. גדולה גאותי בכם. מלאתי נחמה ואני שופע שמחה בכל צרתנו.
5 הן גם כאשר באנו למקדוניה לא היה מנוח לגופנו, אלא צרות מכל עבר, מאבקים מחוץ וחששות מבית. 6 אבל אלהים, המנחם את הנדכאים, נחם אותנו בבואו של טיטוס. 7 ולא בבואו בלבד, אלא גם בנחמה שהוא נחם בכם; שכן ספר לנו על כסופיכם, על רב צערכם, על הקנאה שאתם מקנאים לי, ולכן שמחתי עוד יותר. 8 הן גם אם העצבתי אתכם באגרתי, אינני מתחרט. גם אם התחרטתי - אני רואה שהאגרת ההיא העציבה אתכם, אף כי רק לזמן מה - 9 כעת אני שמח לא על שנעצבתם, אלא על שהעצב הזה הביא אתכם לידי תשובה; כי נעצבתם כרצון אלהים, באפן שלא נגרם לכם שום נזק על ידינו. 10 הן העצב שהוא כרצון אלהים מעורר לתשובה אשר תוצאתה ישועה, ועל עצב כזה אין להצטער. אבל העצב כדרך העולם גורם מות. 11 ראו מה עורר בכם העצב הזה אשר כרצון אלהים! הוא עורר בכם חריצות, התנצלות, התלהטות, יראה, כסופים, קנאה, נכונות לעשית דין. מכל הבחינות הוכחתם שאין בכם דפי בענין ההוא. 12 ובכן, גם כשכתבתי אליכם, לא כתבתי למען זה שעשה את הרעה ולא למען זה שסבל את הרעה, אלא למען תוכחו לדעת לנכח האלהים מהי מסירותכם לנו. 13 לכן נחמנו. אבל הרבה יותר משנחמנו שמחנו בשמחת טיטוס, שכן כלכם גרמתם לו נחת רוח. 14 אם במדת מה התגאיתי בכם לפניו, לא התאכזבתי - אלא כשם שתמיד דברנו אליכם אמת, כן גם דברי התגאותנו לפני טיטוס הוכחו כאמת. 15 הוא רוחש לכם אהבה רבה עד מאד, כי זוכר הוא את הציות של כלכם כשקבלתם אותו ביראה ובחרדה. 16 אני שמח שבכל דבר אני בטוח בכם.
8
 1 ועתה, אחי, נספר לכם על חסד אלהים שהאצל בקהלות מקדוניה: 2 פעמים רבות עמדו במבחן הצרות, ומתוך שפעת שמחתם ועמק עניותם גאה עשר נדיבותם. 3 הריני מעיד כי נדבו כפי יכלתם, ויותר מכפי יכלתם, 4 ובהפצרות רבות בקשו מאתנו את הזכות להשתתף בעזרה לקדושים. 5 ולא כפי שצפינו, אלא קדם הקדישו את עצמם לאדון ואחר כך לנו, כרצון אלהים. 6 על כן בקשנו מטיטוס, כי כשם שהקדים והתחיל, כן גם ישלים בקרבכם את מעשה החסד הזה. 7 וכשם שאתם שופעים בכל - באמונה, בהטפה, בדעת, בכל שקידה, ובאהבה אשר עוררנו בכם - שפעו גם בחסד הזה.
8 אינני מדבר בדרך של פקדה, אלא שעל ידי חריצותם של אחרים אני בוחן גם את אמתות אהבתכם. 9 הן יודעים אתם את מעשה החסד של אדוננו ישוע המשיח, שבהיותו עשיר נעשה עני למענכם, כדי שתעשירו אתם על ידי עניותו. 10 מחוה אני את דעתי בענין זה, שכן הדבר יועיל לכם, אתם אשר לפני שנה הקדמתם והתחלתם לא רק לעשות אלא גם לרצות. 11 אבל כעת השלימו גם את המעשה, כדי שתהיה השלמת המעשה מתוך מה שמשגת ידכם, כפי שהיתה הנכונות לרצות; 12 שהרי אם קימת הנכונות, רצויה היא לפי מה שיש ביד איש, לא לפי מה שאין בידו. 13 אין זה כדי שתהיה לאחרים רוחה ולכם מחסור, אלא לשם השויון. 14 כעת השפע שלכם ימלא את מחסורם, כדי שבעת הצרך ימלא השפע שלהם את מחסורכם אתם, וכך יקים השויון, 15 כפי שכתוב: ולא העדיף המרבה והממעיט לא החסיר.
16 תודה לאלהים הנותן בלב טיטוס את אותה חריצות למענכם; 17 כי אכן שמע לבקשה ומתוך חריצותו היתרה הלך אליכם מרצון. 18 יחד אתו שלחנו את האח אשר שם טוב לו בכל הקהלות על חלקו בהכרזת הבשורה. 19 ולא עוד אלא שהקהלות בחרו בו להיות חברנו למסע בהבאת התרומה הזאת, שרות שאנו עושים לכבוד האדון מתוך נכונותנו אנו. 20 ואנחנו נשמרים מלתת לאיש פתחון פה נגדנו על דבר התרומות הרבות שאנו מפקדים עליהן; 21 שכן נותנים אנו דעתנו לנהג בישר לא רק לפני האדון, אלא גם לפני בני אדם. 22 שלחנו אתם את אחינו אשר פעמים רבות ובדברים רבים הוכחה לנו חריצותו, ועתה חריצותו רבה עוד יותר בגלל האמון הרב שהוא נותן בכם. 23 אשר לטיטוס, שתפי הוא ועובד אתי למענכם. אשר לאחינו, שליחי הקהלות הם לתפארת המשיח. 24 על כן, לעיני הקהלות, הראו להם את אהבתכם והוכיחו את צדקת גאותנו בכם.
9
 1 בנוגע לשרות למען הקדושים אינני צריך לכתב אליכם; 2 כי יודע אני את נכונותכם, אשר בגללה אני מתגאה בכם לפני אנשי מקדוניה, באמרי שאכיה היתה נכונה כבר לפני שנה; ואמנם הלהט שלכם עורר את רבם. 3 אבל שלחתי את האחים מתוך כונה שגאותנו בכם לא תהיה לריק בענין הזה וכדי שתהיו מוכנים כפי שאמרתי. 4 הלא אם יבואו עמי אנשים ממקדוניה וימצאו שאינכם מוכנים, אזי אנחנו - שלא לומר אתם - נבוש בבטחון הזה. 5 על כן מצאתי לנחוץ לבקש מהאחים כי יקדימו לבוא אליכם ויסדרו את ענין התרומה שהבטחתם, למען תהיה מוכנה מתוך נדיבות ולא מתוך קמצנות. 6 הן הזורע בצמצום יקצר בצמצום, והזורע בנדיבות יקצר בשפע. 7 כל איש כפי שידבנו לבו יתן, לא מתוך צער או הכרח, שהרי את הנותן בשמחה אוהב אלהים. 8 ואלהים יכול להשפיע עליכם כל חסד, כדי שיהיה לכם תמיד די צרככם בכל דבר, והותר לכל מעשה טוב, 9 ככתוב: פזר נתן לאביונים, צדקתו עומדת לעד. 10 והנותן זרע לזורע ולחם לאכל, יתן לכם זרע בשפע וירבה פרי צדקתכם, 11 ותעשירו בכל דרכי נדיבות שתביא לידי הודיה לאלהים בגללנו, 12 שכן עשית השרות הזה לא רק תמלא את מחסור הקדושים, אלא גם תעורר הודיה רבה לאלהים. 13 בגלל השרות הזה שעמד במבחן ישבחו את אלהים על ציותכם לבשורת המשיח והודאתכם בה, ועל השתתפותכם הנדיבה בעזרה להם ולכל. 14 והם מתוך כסופים אליכם יתפללו בעדכם הודות לחסד אלהים ששפע בקרבכם. 15 לאלהים התודה על מתנתו העצומה מספר.
10
 1 אני עצמי, שאול, מפציר בכם בנעם המשיח ובענותו - אני אשר בעמדי לפניכם חלוש אנכי, אך בהעדרי מפניכם נועז אני כלפיכם. 2 מבקש אני שבהיותי אצלכם לא אצטרך לנהג בעז, באותו בטחון שאני מתכון לצאת בו נגד כמה אנשים החושבים אותנו למתנהגים על פי מחשבת בשר ודם. 3 אמנם חיים אנו כבשר ודם, אך אין אנו נלחמים כדרך בשר ודם; 4 שכן כלי מלחמתנו עצמתם אינה מבשר ודם, אלא עצמת אלהים בהם להרס מבצרים. 5 אנחנו ממוטטים תחבולות וכל דבר רם שמתנשא נגד דעת אלהים, ומכניעים כל מחשבה לשם ציות למשיח, 6 ומוכנים להעניש על כל הפרת משמעת, כאשר תשלם משמעתכם אתם.
7 לפי מראה חיצוני בוחנים אתם את הדברים! אם מישהו בטוח בעצמו שהוא שיך למשיח, יחזר נא ויתן דעתו על זאת: כשם שהוא שיך למשיח, כן גם אנחנו. 8 וגם אם אתגאה קצת יותר מדי בסמכות אשר נתן לנו האדון לבנות ולא להרס, לא אבוש. 9 אין כונתי להראות כמאים עליכם באגרות. 10 יש אומרים: אגרותיו אמנם מרשימות ותקיפות, אך בעמדו לפנינו בגופו הריהו חלש ודברו חסר ערך. 11 האומר כך ידע נא את זאת: כדרך שאנחנו באמר על ידי אגרות בעת העדרנו, כן אנחנו גם במעשה בעת נוכחותנו.
12 אין אנו מעזים לכלל עצמנו עם כמה מאותם אנשים המשבחים את עצמם, גם לא נעז להשוות עצמנו אליהם. הללו מודדים את עצמם כשהם משמשים קני מדה לעצמם ומשוים את עצמם לעצמם, ואינם אלא חסרי בינה. 13 אנחנו לא נתגאה יותר מן המדה, אלא במדה ההולמת את התחום שהקצה לנו אלהים, תחום המגיע גם עדיכם. 14 אין אנו מסיגים גבול, כאלו לא הגענו עדיכם; שהרי גם אליכם הגענו עם בשורת המשיח. 15 אין גאותנו חורגת מן המדה באפן שנתגאה בעמלם של אחרים. אבל מקוים אנו כי בגדל אמונתכם נגדל בקרבכם במלוא המדה הנתונה לנו, 16 עד כדי לבשר את הבשורה במקומות אשר מעבר לאזורכם, ולא נתגאה במה שכבר נעשה בתחומם של אחרים. 17 המתהלל יתהלל ביהוה; 18 כי לא המשבח את עצמו מהימן, אלא מי שיהוה משבחו.
11
 1 מי יתן ותסבלוני על אולת מה! ואולם אתם סובלים אותי. 2 מקנא אני לכם קנאת אלהים, כי הארשתי אתכם לאיש אחד, למשיח, כדי להציגכם בתולה טהורה לפניו. 3 אך חוששני שמא תדחנה מחשבותיכם מן הפשטות שבמשיח, כמו שארע לחוה כאשר הדיח אותה הנחש בערמתו; 4 שכן אם בא מישהו ומכריז לכם על ישוע אחר אשר לא הכרזנו, או בקבלכם רוח שונה מזו שנתנה לכם, או בשורה שונה מזו שקבלתם, אזי אתם סובלים אותו היטב.
5 סבורני שאינני נופל במאומה מאותם שליחים מעלים. 6 וגם אם בער אני בדבור אינני בער בדעת, אלא בכל, בכל דבר, הראינו לכם את זאת.
7 השפלתי את עצמי כדי לרומם אתכם בבשרי לכם את בשורת אלהים בחנם; האם חטא עשיתי בכך? 8 מקהלות אחרות נטלתי, מהם לקחתי שכר כדי לשרת אתכם. 9 וכאשר הייתי אצלכם וחסר לי דבר מה, לא הייתי למעמסה על איש, כי האחים שבאו ממקדוניה נתנו לי די צרכי. ובכל דבר נשמרתי שלא אהיה למשא עליכם, וכן אמשיך ואשמר. 10 כשם שאמת המשיח בי, כן הגאוה הזאת לא תשלל ממני בגלילות אכיה. 11 ומדוע? האם משום שאינני אוהב אתכם? האלהים יודע!
12 אבל את אשר אני עושה גם אוסיף לעשות כדי להסיר עלה מידי המבקשים עלה להשתוות לנו בדבר שהם מתגאים בו. 13 הרי אנשים כאלה שליחי שקר הם, פועלי רמיה המתחפשים לשליחי המשיח. 14 ואין לתמה על כך, שהרי השטן עצמו מתחפש למלאך אור. 15 על כן אין רבותא בכך שגם משרתיו מתחפשים למשרתי הצדק; סופם יהיה כפי מעלליהם. 16 אני חוזר ואומר: אל יחשבני איש לכסיל. אבל אם אכן כזה אני בעיניכם, ככסיל קבלו אותי, כדי שגם אני אתגאה קמעה. 17 בדברי כך לא כדרך האדון אני מדבר, אלא כמו באוילות, בבטחון הגאוה הזאת. 18 ומאחר שרבים מתגאים כדרך בשר ודם, אתגאה גם אני; 19 שהרי בשמחה אתם סובלים את האוילים, אתם החכמים! 20 אם מישהו משעבד אתכם, מכרסם בכם, עושק אתכם, מתנשא עליכם או סוטר לכם על הפנים - אתם סובלים זאת. 21 בתחושת בושה אני אומר זאת, כאלו היינו אנחנו חלשים.
ואולם בכל דבר שיעז איש - ואני מדבר באוילות - ארהיב עז גם אני. 22 עברים הם? כן גם אני. ישראלים הם? כן גם אני. צאצאי אברהם? כן גם אני. 23 משרתי המשיח הם? - כאויל אדבר - אני עוד יותר; בעמל, אני יותר מהם; בבתי כלא, אני יותר; במלקות, אני הרבה יותר; בסכנת מות - פעמים רבות. 24 חמש פעמים הלקוני היהודים ארבעים חסר אחת. 25 שלש פעמים הלקיתי בשוטים; פעם אחת נרגמתי באבנים; שלש פעמים נטרפה ספינתי, ופעם שהיתי במים במשך יממה. 26 נתנסיתי במסעות רבים, בסכנות על פני נהרות, בסכנות מפני שודדים, בסכנות מבני עמי, בסכנות מן הגוים, בסכנות בעיר ובמדבר ובים, בסכנות בקרב אחי שקר; 27 בעמל ובתלאה, בלילות רבים ללא שנה, ברעב ובצמא, בצומות הרבה, בקר ובעירם; 28 ומלבד דברים אחרים, הטרח הבא עלי יום יום, הדאגה לכל הקהלות. 29 מי יחלש ואני לא אחלש עמו? מי יכשל ולבי אינו בוער?
30 אם מן הראוי להתגאות, אתגאה בדברים הנוגעים לחלשתי. 31 האלהים ואבי האדון ישוע, הוא המברך לעולמים, יודע שאינני משקר. 32 בדמשק הציב המושל מטעם המלך ארטס שמירה על העיר כדי לתפשני, אלא שהורידוני בסל דרך חלון אשר בחומה ונמלטתי מידיו.
12
 1 אני נאלץ להתגאות; אמנם אין בזה מועיל, אך אפנה לחזיונות ולהתגליות אשר מאת האדון. 2 אני מכיר איש במשיח, אשר לפני ארבע עשרה שנים נלקח אל הרקיע השלישי; אינני יודע אם בגופו או מחוץ לגופו, האלהים יודע. 3 אני מכיר איש כזה - אינני יודע אם בגופו או מחוץ לגופו, האלהים יודע - 4 אשר נלקח אל גן עדן ושמע מלים שאין לבטאן, שאסור לאדם למללן. 5 באיש כזה אתגאה, אך בי עצמי לא אתגאה, זולתי בחלשותי. 6 גם אם ארצה להתגאות לא אהיה בחזקת כסיל, שכן אדבר אמת. אבל נמנע אני, פן יחשבוני ליותר ממה שרואים בי או שומעים ממני. 7 וכדי שלא אתנשא בגלל ההתגליות הנעלות, נתן לי קוץ בבשרי - מלאכו של השטן - להכותני כדי שלא אתנשא. 8 על זאת התחננתי שלש פעמים אל האדון להסירו ממני. 9 אך הוא אמר לי: די לך חסדי, כי בחלשה תשלם גבורתי. על כן בשמחה רבה אתגאה בחלשותי, כדי שתשרה עלי גבורת המשיח. 10 משום כך מרצה אני בחלשות, בחרפות, במצוקות מחסור, ברדיפות ובצרות הבאות עלי למען המשיח; כי כאשר אני חלש, דוקא אז חזק אני. 11 כסיל נהייתי! אתם אלצתם אותי. הן מן הראוי היה שאקבל את שבחי מכם, כי אינני נופל בשום דבר מן השליחים המעלים, אף שכאין וכאפס אנכי. 12 הרי אותות ההכר של השליח נעשו בקרבכם במלוא סבלנות, באותות ובמופתים ובגבורות. 13 ובמה נגרעתם לעמת שאר הקהלות, זולתי בזה שאני עצמי לא הייתי לכם למעמסה? סלחו נא לי את העול הזה! 14 הריני מוכן לבוא אליכם פעם שלישית; ולא אהיה לטרח עליכם, שכן אינני מבקש את אשר לכם, אלא אתכם. הלא הבנים אינם חיבים לאצר אוצרות להוריהם, אלא ההורים לבניהם. 15 ואני בשמחה אתן גם את מה שיש לי וגם את עצמי למען נפשותיכם. אם אני אוהב אתכם במדה יתרה, התאהבו אותי במדה פחותה?
16 כן, אני לא הייתי למעמסה עליכם, אך הואיל ואני איש ערמומי לכדתי אתכם בערמה! 17 הגידו לי, האם הוניתי אתכם על ידי איש מהאנשים אשר שלחתי אליכם? 18 בקשתי מטיטוס ושלחתי אתו את האח. האם טיטוס הונה אתכם? האם לא התהלכנו לפי אותה רוח? האם לא באותה דרך?
19 זה מכבר סבורים אתם שאנחנו מגנים על עצמנו לפניכם. ובכן לפני אלהים, במשיח, אנחנו מדברים; והכל, חביבי, כדי שתבנו. 20 חושש אני שבבואי לא אמצא אתכם כלבבי, ואתם לא תמצאוני כלבבכם; שמא אמצא מריבה, קנאה, רגז, תחרות, דבה רעה, רכילות, יהירות ואנדרלמוסיה. 21 ושמא בשובי אליכם ישפילני אלהי אצלכם, ואתאבל על רבים אשר חטאו כבר ולא חזרו בתשובה על הטמאה והזנות והזמה שעשו.
13
 1 זו הפעם השלישית אבוא אליכם. על פי שני עדים או על פי שלשה עדים יקום דבר. 2 בהיותי אצלכם בפעם השניה כבר אמרתי, ועתה, כשאינני עמכם, אני מקדים ואומר לאותם אנשים אשר חטאו בעבר, ולכל השאר - שאם אבוא שוב, לא אחוס; 3 שכן מבקשים אתם להוכח אם המשיח מדבר בי, המשיח אשר אינו חלש לפניכם כי אם חזק בקרבכם. 4 ואף כי נצלב כשהיה חלש, הוא חי בגבורת אלהים. אמנם גם אנחנו חלשים בו, אך נחיה אתו בגבורת אלהים המכונת אליכם.
5 נסו את עצמכם אם עומדים אתם באמונה, בחנו את עצמכם; או שמא אתם עצמכם אינכם מבחינים שהאדון ישוע בקרבכם? - אם אמנם לא נכשלתם אתם במבחן. 6 אבל מקוה אני שתכירו כי אנחנו לא נכשלנו. 7 ואנחנו מתפללים לאלהים שלא תעשו שום רע, לא כדי שאנחנו נראה מהימנים, אלא כדי שאתם תעשו את הטוב ואנחנו נהיה כבלתי מהימנים. 8 הרי אין אנו יכולים לעשות מאומה נגד האמת, אלא בעד האמת. 9 אנו שמחים כאשר אנחנו חלשים ואתם חזקים; וזוהי גם תפלתנו - שתבואו לידי תקון. 10 על כן כתבתי את הדברים האלה בהיותי רחוק מכם, כדי שבהיותי אצלכם לא אצטרך לנהג בחמרה על פי הסמכות שנתן לי האדון - לבנות ולא להרס.
11 סוף דבר, אחי, שמחו. תקנו את עצמכם והתעודדו. היו לב אחד, חיו בשלום, ואלהי האהבה והשלום יהיה עמכם. 12 ברכו לשלום איש את רעהו בנשיקה קדושה.
13 כל הקדושים דורשים בשלומכם. 14 חסד האדון ישוע המשיח ואהבת האלהים והתחברות ברוח הקדש עם כלכם!
$:אל הגלטים
1
 1 מאת שאול - שליח שאינו מטעם בני אדם אף לא נתמנה על ידי אדם, אלא על ידי ישוע המשיח ואלהים האב שהקימו מן המתים - 2 ומאת כל האחים אשר אתי, אל קהלות גלטיה: 3 חסד ושלום לכם מאת האלהים אבינו ומאת אדוננו ישוע המשיח 4 שנתן את עצמו על חטאינו כדי לחלצנו מן העולם הרע הזה, כרצון אלהים אבינו. 5 לאלהים הכבוד לעולמי עולמים. אמן. 6 מתפלא אני שכל כך מהר אתם סרים ממי שקרא אתכם בחסד המשיח ועוברים אל בשורה אחרת. 7 ואין אחרת, אלא שיש כמה אנשים המבלבלים אתכם וחפצים לעות את בשורת המשיח. 8 אך אם מישהו, אפלו אנחנו או מלאך מן השמים, יבשר לכם בשורה שונה מזו שבשרנו לכם, חרם יהיה! 9 אני חוזר ואומר מה שאמרנו קדם לכן: אם מישהו ישמיע לכם בשורה שונה מזו שקבלתם, חרם יהיה!
10 האם אל בני אדם אני מתרצה כעת, או אל אלהים? האם משתדל אני למצא חן בעיני בני אדם? אלו עדין השתדלתי למצא חן בעיני בני אדם, לא הייתי עבד המשיח. 11 הריני מודיע לכם, אחי, כי הבשורה שבשרתי אינה לפי מחשבת אדם, 12 שכן לא קבלתיה מאדם אף לא למדוני אותה, אלא קבלתיה בהתגלות של ישוע המשיח.
13 הרי שמעתם על התנהגותי בעבר ביהדות, שרדפתי נמרצות את קהלת אלהים ועשיתי בה שמות 14 והתעליתי ביהדות על רבים מבני גילי אשר בעמי, משום קנאתי היתרה למסורות אבותי. 15 אבל כאשר אלהים, שהקדישני מרחם אמי וקראני בחסדו, רצה 16 לגלות בי את בנו כדי שאבשרנו בגוים, לא נועצתי אז עם בשר ודם, 17 גם לא עליתי לירושלים אל מי שהיו שליחים לפני, אלא יצאתי לערב ואחר כך חזרתי לדמשק.
18 אחרי שלש שנים עליתי לירושלים לראות את כיפא ושהיתי אצלו חמשה עשר ימים. 19 שליח אחר לא ראיתי, אלא את יעקב אחי אדוננו. 20 ואשר לדברים שאני כותב אליכם, אלהים עד שאינני משקר. 21 אחרי כן באתי אל גלילות סוריה וקיליקיה. 22 אבל לא הייתי מכר באפן אישי בקהלות המשיח אשר ביהודה. 23 הם רק שמעו כי האיש אשר רדף אותנו בעבר, מטיף עכשו את האמונה אשר בעבר עשה בה שמות, 24 והללו את אלהים בעבורי.
2
 1 אחרי ארבע עשרה שנים עליתי שוב לירושלים יחד עם בר נבא, וגם את טיטוס לקחתי אתי. 2 עליתי לשם על פי התגלות שקבלתי, והצגתי לפניהם את הבשורה שאני מבשר בגוים; הצגתיה לפני החשובים שבהם בפגישה מיחדת, כדי שלא לשוא יהיה המרוץ אשר רצתי ועודני רץ. 3 אפלו טיטוס שהיה אתי, על אף היותו יוני, לא הכרח להמול 4 בגלל אותם אחי שקר שהסתננו בחשאי כדי לבלש אחר החרות שיש לנו במשיח ישוע; כל כונתם היתה לשעבד אותנו, 5 אך לא נכנענו להם אף לרגע, וזאת למען תעמד בקרבכם אמת הבשורה.
6 ברם - האנשים הנחשבים לחשובים - בעיני לא קובע מה היה מעמדם אז, שהרי אלהים איננו נושא פני איש - לא הוסיפו לי דבר. 7 אדרבא, הם הכירו שבידי הפקדה הבשורה אשר לערלים כשם שבידי פטרוס הפקדה הבשורה אשר לנמולים. 8 הרי מי שעורר את פטרוס לשליחות אל הנמולים עורר גם אותי אל הגוים. 9 וכאשר יעקב, כיפא ויוחנן, הנחשבים לעמודי תוך, הכירו בחסד שנתן לי, הם הושיטו לי ולבר נבא את יד ימינם לאות שתוף - שאנו נלך לגוים והם לנמולים, 10 ובלבד שנזכר את העניים. ואכן את זאת שקדתי לעשות. 11 כשבא כיפא לאנטיוכיה התיצבתי נגדו מפני שנמצא בו דבר אשמה. 12 בטרם באו כמה אנשים מאת יעקב הוא סעד יחד עם האחים מן הגוים, אבל כאשר באו הללו נסוג מהם בגלל פחדו מן האחים הנמולים. 13 ויתר האחים היהודים כחשו כמוהו, עד שאפלו בר נבא נגרר אחריהם בכחשם. 14 בראותי כי הם סוטים מאמת הבשורה, אמרתי לכיפא לעיני כל הנוכחים: אם אתה היהודי מתנהג כגוי ולא כיהודי, מדוע תאלץ את הגוים לחיות כיהודים?
15 אנו יהודים בני יהודים, לא אנשים חטאים מן הגוים. 16 וכיון שיודעים אנו כי האדם אינו נצדק בקיום מצוות התורה, אלא באמונת המשיח ישוע, האמנו גם אנחנו במשיח ישוע, למען נצדק מתוך אמונה במשיח ולא בקיום מצוות התורה, שכן בקיום מצוות התורה לא יצדק כל בשר. 17 אבל אם בשעה שאנחנו מבקשים להצדק במשיח ימצא שגם אנחנו אנשים חוטאים, האם נובע מזה שהמשיח משרת לחטא? חס וחלילה! 18 שהרי אם אני בונה שוב את מה שהרסתי, בכך אני מעיד על עצמי שאני עברין. 19 אני מתי לגבי התורה בגלל התורה, כדי שאחיה לאלהים. 20 עם המשיח נצלבתי ולא עוד אני חי, אלא המשיח חי בי. החיים שאני חי עכשו בבשר, אני חי אותם באמונת בן האלהים אשר אהבני ומסר עצמו בעדי. 21 אינני מבטל את חסד אלהים. הלא אם אפשר להצדק על ידי התורה, הרי שהמשיח מת לשוא.
3
 1 הוי גלטים כסילים! מי אחז את עיניכם אחרי שהודיעוכם בפרוש שישוע המשיח נצלב? 2 דבר אחד רוצה אני שתודיעוני: האם בשל קיום מצוות התורה קבלתם את הרוח, או בשל שמיעה שבאמונה? 3 האם כסילים אתם כל כך? האם לאחר שהתחלתם ברוח תגיעו כעת לשלמות על ידי הבשר? 4 האם לשוא התנסיתם בדברים רבים כל כך? האמנם לשוא? 5 המאציל עליכם את הרוח ועושה בקרבכם נפלאות, האם הוא עושה זאת בשל קיום מצוות התורה, או בשל שמיעה שבאמונה? - 6 כמו שאברהם האמין באלהים ונחשבה לו צדקה.
7 ובכן דעו כי בני האמונה הם בני אברהם. 8 והכתוב, בידעו מראש שאלהים יצדיק את הגוים על ידי אמונה, הקדים לבשר לאברהם: ונברכו בך כל הגוים. 9 מכאן שהמחזיקים באמונה מברכים יחד עם אברהם המאמין. 10 הנשענים על קיום מצוות התורה נתונים תחת קללה, שהרי כתוב, ארור כל מי שלא יקים את כל הדברים הכתובים בספר התורה לעשות אותם. 11 דבר ברור הוא שאיש לא יצדק לפני אלהים על ידי התורה, שכן צדיק באמונתו יחיה. 12 והתורה איננה נזקקת לאמונה, אלא שיעשה האדם את דבריה וחי בהם. 13 המשיח פדה אותנו מקללת התורה בכך שהיה לקללה בעדנו - שכן הכתוב אומר, קללת אלהים תלוי על עץ, 14 כדי שבישוע המשיח תגיע ברכת אברהם אל הגוים, למען ננחל על ידי האמונה את הרוח המבטחת. 15 אחי, אדבר מנקדת ראות אנושית, אפלו צואה של אדם, לאחר שקבלה תקף, איש אינו יכול לבטלה או להוסיף עליה. 16 והנה ההבטחות נאמרו לאברהם, ולזרעו. לא נאמר לזרעיך, כמו על רבים, אלא לזרעך, כמו על יחיד, והוא המשיח. 17 הריני אומר זאת: ברית אשר אלהים כרת מקדם, התורה שנתנה אחרי ארבע מאות ושלושים שנה לא תוכל להפר אותה ולבטל את ההבטחה; 18 שהרי אם הנחלה היא מן התורה, אזי איננה מבססת עוד על ההבטחה. אבל בהבטחה העניק אלהים לאברהם את הנחלה. 19 אם כן לשם מה התורה? היא נוספה בגלל העברות, עד כי יבוא הזרע אשר לו מכונת ההבטחה. התורה נמסרה באמצעות מלאכים בידי מתוך. 20 המתוך איננו של אחד ואלהים הוא אחד. 21 האם מכאן שהתורה נוגדת את הבטחות אלהים? חלילה! שכן אלו נתנה תורה שביכלתה לתת חיים, כי אז באמת היה אפשר להצדק על ידי התורה. 22 אבל המקרא הסגיר את הכל ביד החטא, כדי שעל סמך אמונת ישוע המשיח תנתן ההבטחה למאמינים.
23 לפני בוא האמונה נשמרנו תחת יד התורה, כלואים היינו לקראת האמונה העתידה להגלות. 24 לפיכך היתה התורה אומנת המדריכה אותנו אל המשיח, למען נצדק על ידי אמונה. 25 אבל לאחר בוא האמונה איננו נתונים עוד למרות האומנת.
26 כלכם בנים לאלהים על ידי האמונה במשיח ישוע; 27 כי כלכם אשר נטבלתם למשיח לבשתם את המשיח; 28 אין יהודי אף לא גוי, אין עבד אף לא בן חורין, לא זכר אף לא נקבה, משום שכלכם אחד במשיח ישוע. 29 ואם אתם שיכים למשיח, אזי זרע אברהם אתם ויורשים על פי ההבטחה.
4
 1 הריני אומר זאת: כל עוד היורש קטין אין הוא שונה מעבד, אף כי הוא אדון כל הנחלה. 2 ואולם הוא נתון למרות של אפטרופסים ואנשים המפקדים על הבית עד למועד שקבע אביו. 3 כן גם אנחנו, בעת היותנו קטינים - היינו משעבדים ליסודות העולם. 4 אבל כאשר מלאה העת שלח אלהים את בנו, ילוד אשה וכפוף לתורה, 5 לפדות את הכפופים לתורה כדי שנקבל את מעמד הבנים. 6 וכיון שאתם בנים, אלהים נתן בלבבכם את רוח בנו הקוראת אבא, אבינו. 7 לפיכך אינך עבד עוד, כי אם בן; ואם בן, אזי גם יורש מטעם אלהים. 8 בעבר, בעת שלא ידעתם את אלהים, עבדתם את מי שבמהותם אינם אלהים. 9 אבל כעת, כשאתם יודעים את אלהים - או ליתר דיוק, כשאלהים יודע אתכם - כיצד זה חוזרים אתם ליסודות החלשים והעלובים שברצונכם לעבדם מחדש? 10 הנה אתם מכבדים ימים וחדשים; מועדים ושנים. 11 חוששני כי לשוא עמלתי בכם.
12 היו כמוני, כי גם אני נהייתי כמוכם, אחי! אני מבקש מכם! לא עשיתם לי שום רע. 13 אתם יודעים שבנסבות של חלשת הגוף בשרתי לכם את הבשורה בתחלה, 14 ולא בחלתם בנסיון שבא עליכם בשל גופי, אף לא הגבתם בבוז, אלא קבלתם אותי כמלאך אלהים, כמשיח ישוע. 15 אם כן איפה חדותכם עתה? הריני מעיד עליכם שאלו יכלתם הייתם עוקרים את עיניכם כדי לתתן לי. 16 ועתה האם הפכתי לכם לאויב באמרי לכם את האמת? 17 האנשים הללו מקנאים לכם שלא לטובה; רצונם להרחיק אתכם כדי שאתם תקנאו להם. 18 טוב הדבר אם תמיד מקנאים לטובה, ולא רק כשאני שוהה אצלכם. 19 ילדי, שוב נתון אני בחבלי לדה עליכם עד אשר יכון המשיח בכם. 20 רצוני להיות עמכם עכשו ולשנות את נימת קולי, שכן אני נבוך בנוגע אליכם. 21 אמרו לי, אתם הרוצים להיות כפופים לתורה, האינכם שומעים את התורה? 22 הלא כתוב שלאברהם היו שני בנים, האחד מן האמה והשני מהאשה החפשיה. 23 אך בן האמה נולד לפי הבשר, ואילו בן החפשיה על פי ההבטחה. 24 הדברים האלה הם משל לשתי הבריתות. האחת מהר סיני, היולדת לעבדות, והיא הגר. 25 הגר מסמלת את הר סיני שבערב ומקבילה לירושלים של ימינו, כי היא בעבדות עם בניה. 26 אבל ירושלים של מעלה בת חורין היא, והיא אם לנו; 27 שהרי כתוב:
רני עקרה לא ילדה,
פצחי רנה וצהלי לא חלה,
כי רבים בני שוממה מבני בעולה.
28 ואתם, אחי, אתם בני ההבטחה כיצחק. 29 וכשם שאז רדף הבן שנולד לפי הבשר את הבן שנולד לפי הרוח, כן גם עכשו. 30 אבל מה אומר הכתוב? גרש האמה ואת בנה, כי לא יירש בן האמה עם בן החפשיה. 31 לפיכך, אחי, אין אנו בני האמה, אלא בני החפשיה.
5
 1 המשיח שחרר אותנו אלי חרות, לכן עמדו ואל תכנעו שוב לעל העבדות. 2 אני, שאול, אומר לכם שאם תמולו, לא יועיל לכם המשיח. 3 אני חוזר ומעיד בכל איש אשר ימול, כי חובה עליו לשמר את כל התורה. 4 אתם המבקשים להצדק בתורה נתקתם מן המשיח, נשמטתם מן החסד. 5 ואנחנו, ברוח, על יסוד אמונה, מיחלים לתקוה, פרי הצדקתנו; 6 שכן במשיח ישוע אין חשיבות לא למילה ולא לערלה, אלא לאמונה הפועלת בדרך אהבה.
7 מרוצתכם היתה טובה; מי הניא אתכם מלצית לאמת? 8 פתוי זה אינו מאת הקורא אתכם. 9 מעט שאור מחמיץ את כל הבצק. 10 אני בוטח באדון בנוגע אליכם שלא תעלה על לבכם שום מחשבה זרה. ומי שעוכר אתכם ישא את עוונו, יהיה האיש מי שיהיה. 11 ואני, אחי, אם אני עדין מטיף בעד המילה, מדוע זה מוסיפים לרדף אותי? אלו הטפתי כך, היה מתבטל מכשול הצלב. 12 מי יתן ויכרתו המתעים אתכם!
13 אחי, לחרות נקראתם, רק שלא תהא החרות אמצעי בידי הבשר, אלא שרתו איש את רעהו באהבה. 14 הרי כל התורה כלולה במאמר אחד - ואהבת לרעך כמוך. 15 אך אם אתם נושכים וטורפים זה את זה, כי אז תשמדו איש ביד רעהו. 16 אומר אני לכם; התהלכו בדרך הרוח ולא תמלאו את תאוות הבשר; 17 כי הבשר מתאוה למה שבנגוד לרוח, והרוח מתנגדת לבשר; שניהם מתנגדים זה לזה ולכן אינכם יכולים לעשות את מה שברצונכם. 18 אבל אם הרוח מנהיגה אתכם, אזי אינכם כפופים לתורה. 19 מעשי הבשר גלויים ואלה הם: נאוף וזנות, טמאה, זמה, 20 עבודת אלילים, כשוף, שנאה, מדון, צרות עין, כעס, מריבה, מחלוקות, כתות, 21 קנאה, שכרות, הוללות וכדומה. אומר אני לכם מראש מה שכבר אמרתי: עושי מעשים כאלה לא יירשו את מלכות האלהים.
22 לעמת זאת, פרי הרוח הוא אהבה, שמחה, שלום, ארך רוח, נדיבות, טוב לב, נאמנות, 23 ענוה, רסון עצמי - על מדות כאלה אין תורה חלה. 24 האנשים השיכים למשיח צלבו את בשרם עם תשוקותיו ותאוותיו. 25 אם חיינו מן הרוח, הבה גם נתהלך על פי הרוח. 26 אל נא נהיה שואפי כבוד שוא, המתגרים ומקנאים איש ברעהו.
6
 1 אחי, אם יכשל איש מכם באיזו עברה, אתם האנשים הרוחניים תקימו אותו ברוח של ענוה; והזהר שלא תבוא גם אתה לידי נסיון. 2 שאו איש את מעמסת רעהו וכך תקימו את תורת המשיח. 3 אם אדם חושב את עצמו למשהו בעוד שאינו כלום, הריהו משלה את עצמו. 4 יבחן כל אחד את מעשיו ואז הסבה לתהלתו תהיה בו עצמו בלי תלות בזולת, 5 שכן כל אחד ישא את הנטל שלו. 6 מי שלומד את דבר אלהים צריך לשתף בכל הדברים הטובים את מי שמלמד אותו. 7 אל תטעו, באלהים אין להתל; כי מה שאדם זורע, את זאת גם יקצר. 8 מי שזורע בשדה בשרו, מן הבשר יקצר כליון. אבל הזורע בשדה הרוח, מן הרוח יקצר חיי עולם. 9 אל נא ירפו ידינו מעשות טוב; בבוא העת נקצר, אם לא נרפה. 10 לכן בעוד יש לנו הזדמנות, נגמל טוב לכל אדם, וביחוד לבני אמונתנו.
11 ראו באלו אותיות גדולות כתבתי אליכם במו ידי! 12 האנשים החפצים להתהדר בבשר מכריחים אתכם להמול רק כדי שלא ירדפו על צלב המשיח. 13 הרי אפלו הנמולים עצמם אינם שומרים את התורה, אבל רוצים הם שתמולו למען יתהללו בבשרכם. 14 ואני חלילה לי מהתהלל בלתי אם בצלב אדוננו ישוע המשיח, שבאמצעותו העולם צלוב לי ואני צלוב לעולם; 15 כי לא המילה חשובה אף לא הערלה, אלא בריאה חדשה. 16 כל הנוהגים לפי כלל זה, שלום ורחמים עליהם ועל ישראל השיכים לאלהים.
17 מעתה ואילך אל נא יוגיעני איש, שכן את צלקות ישוע אני נושא בגופי.
18 אחי, חסד אדוננו ישוע המשיח עם רוחכם. אמן.
$:אל האפסים
1
 1 מאת שאול, שליח המשיח ישוע ברצון אלהים, אל הקדושים אשר באפסוס, המאמינים במשיח ישוע: 2 חסד ושלום לכם מאת האלהים אבינו והאדון ישוע המשיח. 3 ברוך האלהים אבי אדוננו ישוע המשיח, אשר ברך אותנו בכל ברכה רוחנית בשמים, במשיח, 4 כשם שבחר אותנו בו בטרם הוסד תבל, להיות קדושים ובלי דפי לפניו באהבה. 5 הוא יעד אותנו להיות לו לבנים על ידי ישוע המשיח, כחפץ רצונו, 6 לתהלת כבוד על חסדו אשר העניק לנו באהובו, 7 שבדמו יש לנו הפדות, סליחת החטאים כפי עשר חסד האלהים. 8 את החסד הזה הוא השפיע עלינו במלוא חכמה ובינה, 9 והודיע לנו את סוד רצונו כפי חפצו, את התכנית שהקדים וערך בו - 10 התכנית לקבץ את הכל במשיח במלאת העתים, את מה שבשמים ואת מה שבארץ. 11 ובו נועדה לנו נחלה, כי נבחרנו מראש לפי תכניתו של הפועל בכל בהתאם למחשבת רצונו, 12 כדי שנהיה לתהלת כבודו, אנו המקדימים לקוות למשיח. 13 ובו נחלתכם גם אתם; שכן בשמעכם את דבר האמת, את בשורת ישועתכם, ובהאמינכם בו, נחתמתם גם אתם ברוח ההבטחה, רוח הקדש, 14 אשר היא ערבון לנחלתנו עד לפדית הקנין, לתהלת כבודו. 15 משום כך גם אני, לאחר ששמעתי על אמונתכם באדון ישוע ועל אהבתכם לכל הקדושים, 16 אינני חדל להודות עליכם ולהזכיר אתכם בתפלותי, 17 כדי שאלהי אדוננו ישוע המשיח, אבי הכבוד, יתן לכם רוח של חכמה והתגלות שתיטיבו לדעת אותו, 18 ויאיר עיני לבבכם לדעת מהי התקוה הצפונה בקריאתו, מה עתירת כבוד נחלתו בקרב הקדושים, 19 ומה נעלה גדלת גבורתו השופעת עלינו, המאמינים, כמדת פעל כחו העצום 20 אשר פעל במשיח בהקימו אותו מבין המתים ובהושיבו אותו לימינו בשמים, 21 מעל לכל ממשלה ושלטון, גבורה ומשרה, וכל שם נקרא - לא בעולם הזה בלבד, אלא גם בעולם הבא. 22 ואת הכל שת תחת רגליו ונתן אותו לקהלה לראש על כל; 23 והיא גופו, מלואו של הממלא את הכל בכל.
2
 1 גם אתם שהייתם מתים בפשעיכם וחטאיכם, 2 בעבר התהלכתם בהם לפי עדן העולם הזה, כרצון השר אשר לו השלטון בספירת הבינים והוא הרוח הפועלת עתה בבני המרי. 3 וגם אנחנו כלנו היינו מערבים עמהם בעבר; עסקנו בתאוותינו הבשריות, מלאנו את תשוקות הגוף ואת דחף המחשבות, והיינו מטבענו בני זעם כשאר בני אדם. 4 אבל אלהים המלא רחמים אהב אותנו, ובאהבתו הרבה, 5 אף כי מתים היינו בפשעינו, החינו עם המשיח - הן בחסד נושעתם! - 6 והקים אותנו עמו והושיבנו עמו בשמים, במשיח ישוע, 7 כדי להראות בעולמים הבאים את שפע עשר חסדו בטובה שגמל עלינו במשיח ישוע. 8 הן בחסד נושעתם על ידי האמונה; וזאת לא מידכם, כי אם מתנת אלהים היא. 9 אין זה נובע ממעשים, כדי שלא יתגאה איש; 10 שהרי מעשה ידי אלהים אנחנו, ברואים במשיח ישוע למעשים טובים אשר אלהים הכינם מקדם למען נחיה בהם. 11 על כן זכרו אתם מה היה בעבר, אתם, הגוים מבחינה גופנית, הנקראים ערלים בפי הנקראים נמולים, אשר מילתם בבשר ומעשה ידים היא. 12 באותה עת הייתם בלי משיח, זרים לעדת ישראל ונכרים לבריתות ההבטחה, מחסרי תקוה וללא אלהים בעולם. 13 אבל כעת, במשיח ישוע, אתם הרחוקים בעבר, נהייתם קרובים על ידי דם המשיח. 14 הן הוא שלומנו; הוא עשה את השנים לאחד והרס בבשרו את מחצת האיבה. 15 הוא בטל את תורת המצוות שבחקים, כדי לברא בו עצמו את השנים לאדם חדש אחד ובכך לעשות שלום, 16 וכדי שבגוף אחד ירצה את שניהם לאלהים על ידי הצלב, בהמיתו בו את האיבה. 17 הוא בא ובשר שלום, לכם הרחוקים וגם לקרובים. 18 דרכו יש לכם ולנו גישה ברוח אחת אל האב. 19 לכן אינכם עוד זרים או תושבים נכרים, אלא בני עירם של הקדושים ובני בית אלהים; 20 בנויים על יסוד השליחים והנביאים, והמשיח ישוע עצמו הוא אבן הפנה. 21 בו כל הבנין מחבר יחד וגדל להיות היכל קדש ליהוה; 22 ובו גם אתם נבנים יחדיו להיות משכן אלהים על ידי הרוח.
3
 1 משום כך אני, שאול, אסיר המשיח ישוע בעבורכם הגוים... 2 אם אמנם שמעתם על התפקיד הנוגע לחסד אלהים שנתן לי למענכם, 3 וכיצד בחזון נגלה לי הסוד, כפי שכתבתי לעיל בכמה מלים. 4 כשתקראו תוכלו לראות את הבנתי בסוד המשיח, 5 הסוד אשר בדורות הקודמים לא נודע לבני אדם, כמו שנגלה כעת לשליחיו ולנביאיו הקדושים, בדרך הרוח - 6 שיהיו הגוים שתפי נחלה, שתפי גוף ושתפי ההבטחה במשיח ישוע על ידי הבשורה; 7 ולבשורה זאת הייתי למשרת מתקף מתנת החסד שאלהים נתן לי כפי פעלת כחו. 8 לי, הקטן מכל הקדושים, נתן החסד הזה לבשר לגוים את עשר המשיח, העצום לאין חקר, 9 ולהאיר עיני כל לדעת מהי תכנית הסוד אשר היה צפון מעולמים באלהים בורא הכל. 10 וכך באמצעות הקהלה תודע עתה לרשיות ולממשלות שבשמים חכמת אלהים העתירה, 11 על פי תכנית העולמים שעשה במשיח ישוע אדוננו, 12 אשר בו לנו עז וגישה בטוחה על ידי אמונתו. 13 לכן אני מבקש שלא תפל רוחכם בגלל צרותי הבאות עלי למענכם, אשר לכבוד הן לכם. 14 משום כך כורע אני על ברכי לפני האב 15 אשר קרא שם לכל משפחה בשמים ובארץ; 16 שיתן לכם כח, כפי עשר כבודו, להתחזק על ידי רוחו באדם הפנימי שלכם, 17 כדי שישכן המשיח בלבבכם על ידי האמונה ותהיו משרשים ומיסדים באהבה; 18 כך תוכלו להבין יחד עם כל הקדושים מה הרחב והארך והגבה והעמק, 19 ולדעת את אהבת המשיח הנשגבה מדעת, למען תמלאו בכל מלוא האלהים.
20 ולו אשר יכול לעשות יותר מכל מה שאנו מבקשים או ממה שעולה על דעתנו, כפי כחו הפועל בנו, 21 לו הכבוד בקהלה ובמשיח ישוע, בכל הדורות לעולם ועד. אמן.
4
 1 לפיכך אני, האסיר למען האדון, מפציר בכם להתנהג כיאה ליעוד שנקראתם אליו. 2 התנהגו בכל ענוה ונמיכות רוח, ובארך אפים. סבלו איש את רעהו באהבה. 3 שקדו לשמר את אחדות הרוח בקשר של שלום. 4 הנה: גוף אחד ורוח אחת, כשם שגם אתם נקראתם אל תקות יעודכם האחת; 5 אדון אחד, אמונה אחת, טבילה אחת, 6 אל ואב אחד לכל, הוא אשר מעל כל, פועל בכל, ובתוך הכל.
7 אבל לכל אחד ואחד מאתנו הענק חסד כפי המדה שהעניק לו המשיח. 8 לכן נאמר: עלה למרום, שבה שבי, ויתן מתנות לבני אדם. 9 עלה מה פרושה אם לא שגם הקדים וירד אל תחתיות ארץ. 10 היורד הוא אשר גם עלה אל מעל כל השמים, למען ימלא את הכל. 11 והוא נתן את אלה להיות שליחים, את אלה נביאים, את אלה מבשרים, ואת אלה רועים ומורים, 12 כדי להכשיר את הקדושים לעבודת השרות, לבנית גוף המשיח, 13 עד כי נגיע כלנו אל אחדות האמונה ואחדות ידיעת בן האלהים, אל האדם השלם, אל שעור קומתו המלא של המשיח. 14 וכך לא נהיה עוד ילדים נדפים ומטלטלים ברוח של כל תורה המופצת על ידי בני אדם בערמה ובתרמית כדי להטעות, 15 אלא נדבר את האמת באהבה ונגדל בכל דבר אלי המשיח, אשר הוא הראש, 16 ועל ידיו כל הגוף מרכב ומתחבר באמצעות כל קשר מסיע, בהתאם לפעלה המיעדת לכל איבר ואיבר, כדי שיגדל הגוף ויבנה באהבה. 17 הנה זאת אני אומר ומכריז מטעם האדון: אל תלכו עוד כגוים ההולכים בהבלי שכלם. 18 חשוכי דעת הם, זרים לחיי אלהים בגלל בערותם וקשי לבם; 19 וכיון שהתנונו התמכרו בתאוה לזמה ולכל מעשה טמאה. 20 אבל אתם לא בדרך זאת למדתם את המשיח, 21 אם אמנם שמעתם אותו ולמדתם בו את האמת כפי שהיא בישוע - 22 שעליכם לפשט את האדם הישן אשר התנהגותכם הראשונה כרוכה עמו והוא נשחת בתאוות מתעות, 23 ולהתחדש התחדשות רוחנית בשכלכם, 24 וללבש את האדם החדש הנברא כדמות אלהים בצדקה וקדשה של אמת.
25 על כן הסירו את השקר ודברו אמת איש לרעהו, כי איברים אנחנו איש לרעהו. 26 רגזו ואל תחטאו; אל תשקע השמש על כעסכם, 27 ואל תתנו מקום לשטן. 28 הגונב אל יוסיף לגנב, כי אם יעמל ובידיו יעשה את הטוב כדי שיוכל לתת למי ששרוי במחסור. 29 אל יצא מפיכם כל דבר נבול, אלא דבר שהוא טוב בעתו ויש בו כדי לבנות, למען ישפיע נעם על השומעים. 30 ואל תעציבו את רוח הקדש אשר נחתמתם בה ליום הגאלה. 31 הסירו מכם כל מרירות וחמה וכעס וצעקה וגדוף וכל רשעה. 32 היו טובים איש לרעהו; היו מלאי רחמים וסלחו איש לרעהו כשם שאלהים סלח לכם במשיח.
5
 1 ובכן לכו בדרכי אלהים כבנים אהובים, 2 והתהלכו באהבה כשם שגם המשיח אהב אותנו ומסר את עצמו בעדנו כמנחה וקרבן לאלהים, לריח ניחוח. 3 וכיאה לקדושים, אף לא תעלו על דל שפתיכם מעשי זנות וכל טמאה או תאותנות; 4 גם לא נבול פה ושיחת סכלות או התלוצצות, דברים שאינם יאים, אלא קול תודה. 5 זאת עליכם לדעת: כל זונה או טמא או בעל תאוות, שאינו אלא עובד אלילים, אין לו נחלה במלכות המשיח והאלהים. 6 אל יתעה אתכם איש בדבורי הבל. בגלל הדברים הללו בא זעם אלהים על בני המרי. 7 על כן אל תהיו שתפים להם. 8 בעבר הייתם חשך, אך עכשו אור אתם באדון. התנהגו נא כבני האור, 9 כי פרי האור הוא כל טוב וכל צדקה ואמת. 10 בחנו והוכחו מה רצוי בעיני האדון. 11 אל תשתתפו במעשי החשך, אשר עקרים הם כלם, אלא הוכח תוכיחו את עושיהם. 12 הרי מה שהם עושים בסתר, חרפה אפלו לבטא במלים. 13 אבל כל מה שמוכח על ידי האור נראה בברור, שהרי כל מה שנראה בברור הוא אור. 14 על כן נאמר: עורה הישן וקומה מן המתים, ויאיר לך המשיח. 15 ועתה שימו לבכם להתהלך בזהירות - לא ככסילים, אלא כחכמים 16 המנצלים כל הזדמנות, שכן הימים רעים. 17 לכן אל תהיו חסרי דעת, אלא הבינו לדעת מה רצונו של האדון. 18 אל תשתכרו מיין, שכן זה מביא לידי פריצות, אלא המלאו ברוח 19 והשמיעו ביניכם תהלות ותשבחות ושירות רוחניות. שירו וזמרו לאדני בלבבכם, 20 ובכל עת הודו על הכל לאלהים אבינו בשם אדוננו ישוע המשיח. 21 הכנעו איש לרעהו מתוך יראת המשיח. 22 הנשים, הכנענה לבעליכן כמו לאדוננו, 23 כי האיש הוא ראש האשה כפי שהמשיח הוא ראש הקהלה - המושיע של הגוף. 24 וכשם שהקהלה נכנעת למשיח, כן גם הנשים תכנענה לבעליהן בכל דבר. 25 האנשים, אהבו את נשיכם כשם שגם המשיח אהב את הקהלה ומסר את עצמו בעדה 26 כדי לקדשה ולטהרה על ידי רחיצת מים, בהצהרה, 27 למען יעמיד לפניו את הקהלה כשהיא מפארת בכבוד, ללא כתם וקמט וכדומה, למען תהיה קדושה וללא דפי. 28 כן חיבים גם האנשים לאהב את נשיהם כאהבתם את גופם הם. האוהב את אשתו אוהב את עצמו. 29 הן מעולם לא שנא איש את בשרו, אלא הוא מכלכל ומטפח אותו כדרך שגם המשיח נוהג בקהלה, 30 שהרי איברי גופו אנחנו. 31 על כן יעזב איש את אביו ואת אמו ודבק באשתו, והיו לבשר אחד. 32 גדול הסוד הזה, ואני מתכון למשיח ולקהלה. 33 אבל גם אתם, איש איש יאהב את אשתו כאהבתו את עצמו; והאשה תירא את בעלה.
6
 1 הבנים, שמעו בקול הוריכם על פי האדון, כי כך ראוי. 2 כבד את אביך ואת אמך, היא המצוה הראשונה אשר הבטחה בצדה: 3 למען יאריכן ימיך ולמען ייטב לך על האדמה. 4 ואתם האבות, אל תכעיסו את בניכם, אלא גדלו אותם במוסר יהוה ובתוכחתו. 5 העבדים, השמעו לאדוניכם שבעולם הזה, ביראה וברתת ובתם לב, כמו למשיח - 6 לא בשרות למראית עין, כמבקשים למצא חן בעיני בני אדם, אלא כעבדי המשיח העושים את רצון אלהים בכל נפשם 7 ומשרתים בחפץ לב כעבדים לאדון ולא לבני אדם, 8 ויודעים שכל טוב אשר יעשה אדם, את זה יקבל מאת יהוה, אם עבד הוא ואם בן חורין. 9 ואתם האדונים, באותו אפן התנהגו עמהם. חדלו לאים עליהם, שכן יודעים אתם כי גם להם וגם לכם האדון בשמים, ואין עמו משוא פנים. 10 סוף דבר, חזקו ביהוה ובכח גבורתו. 11 לבשו את מלוא נשק האלהים למען תוכלו לעמד נגד נכלי השטן; 12 כי לא עם בשר ודם מלחמה לנו, אלא עם רשיות ושררות, עם מושלי חשכת העולם הזה, עם כחות רוחניים רעים בשמים. 13 על כן קחו את מלוא נשק האלהים, למען תוכלו להתנגד ביום הרע, ולעמד לאחר עשותכם את הכל. 14 עמדו כשהאמת חגורה על מתניכם ושריון הצדק לבושכם, 15 וכשרגליכם נעולות נכונות לבשורת השלום. 16 עם כל אלה שאו את מגן האמונה אשר תוכלו לכבות בו את כל חציו הבוערים של הרע. 17 וקחו את כובע הישועה ואת חרב הרוח, שהיא דבר האלהים. 18 בכל תפלה ותחנה התפללו תמיד ברוח. שקדו בתפלתכם והתמידו בתחנה בעד כל הקדושים 19 וגם בעדי, שתנתנה לי מלים ובאמץ לב אפתח פי להודיע את סוד הבשורה, 20 אשר בגללה אני שגריר אסור בכבלים, ואדבר בבטחון כפי שעלי לדבר. 21 רצוני שתדעו גם אתם מה הנסבות שאני נתון בהן ומה אני עושה; לכן טיכיקוס, האח החביב והמשרת הנאמן באדון, יספר לכם הכל. 22 שלחתי אותו אליכם למטרה זאת, כדי שתדעו מה המצב אצלנו והוא יעודד אתכם.
23 שלום לאחים ואהבה עם אמונה מאת אלהים האב והאדון ישוע המשיח. 24 חסד עם כל האוהבים את אדוננו ישוע המשיח באהבה בלתי דועכת.
$:אל הפיליפים
1
 1 מאת שאול וטימותיאוס, עבדי המשיח ישוע, אל כל הקדושים במשיח ישוע הנמצאים בפיליפי, ומנהיגי הקהלה והשמשים בכלל זה: 2 חסד ושלום לכם מאת האלהים אבינו והאדון ישוע המשיח. 3 מודה אני לאלהים מדי זכרי אתכם 4 ותמיד, בכל תפלותי בעד כלכם, מתפלל אני מתוך שמחה 5 על השתתפותכם בבשורה למן היום הראשון ועד עתה. 6 בזאת בטוח אני, שהמתחיל בכם את הפעלה הטובה השלם ישלים אותה עד יום המשיח ישוע. 7 בצדק אני חושב זאת על כלכם, שכן אני נושא אתכם בלבי בגלל היותכם שתפים לחסד שהוא מנת חלקי, הן במאסרי והן בפעלתי להגנת הבשורה וחזוקה. 8 האלהים עד לי, כמה נכסף אני אל כלכם באהבת המשיח ישוע. 9 תפלתי היא שאהבתכם תרבה יותר ויותר ותלוה בדעת ובכל תבונה, 10 למען תבחינו מה הם הדברים המצינים ותהיו זכים וללא דפי ליום המשיח 11 ומלאים פרי צדקה שמניב ישוע המשיח, לכבודו ותהלתו של אלהים. 12 אחי, רצוני שתדעו כי מה שקרה לי היה דוקא לטובת הבשורה: 13 העבדה שאני חבוש במאסר למען המשיח נתפרסמה בין כל אנשי משמר הקיסר ונודעה לכל השאר; 14 ורב האחים בבטחם באדון התחזקו עוד יותר בגלל מאסרי והעזו לדבר בלי פחד את דבר האלהים. 15 אמנם יש המכריזים את המשיח מתוך קנאה ותחרות, אך יש המכריזים מתוך כונה טובה. 16 אלה עושים זאת מתוך אהבה, בידעם כי מפקד אני על הגנת הבשורה; 17 ואלה מכריזים את המשיח מתוך תחרות ולא בלב טהור, וכונתם להוסיף צרה על כבלי. 18 אז מה? התוצאה היא שבין כך ובין כך, אם בהעמדת פנים ואם מתוך כנות, המשיח מכרז, ובזאת אני שמח וגם אוסיף לשמח, 19 כי יודע אני שכל זה יביא לידי שחרורי, בעזרת תפלתכם ובתמיכת רוח ישוע המשיח; 20 וזאת בהתאם לצפיתי העמקה ותקותי שלא אבוש בשום דבר, אלא שבכל עז, כתמיד כן גם עתה, ירומם ויתגדל המשיח בגופי, אם על ידי חיי ואם על ידי מותי. 21 הן, לגבי דידי, לחיות פרושו המשיח, ולמות פרושו רוח. 22 אך אם לחיות בגוף - הרי זה בשבילי עבודה פוריה ואינני יודע במה לבחר. 23 אני לחוץ על ידי השנים. אני משתוקק להסתלק ולהיות עם המשיח, שכן זה טוב הרבה יותר. 24 אולם השארותי בגוף נחוצה יותר למענכם. 25 ובהיותי בטוח בכך אני יודע שאשאר ואמשיך עם כלכם למען התקדמותכם ושמחתכם באמונה, 26 ואז תרבו להתהלל במשיח ישוע בגללי, בגלל נוכחותי שוב עמכם.
27 רק התנהגו כראוי לבשורת המשיח, למען אשמע עליכם - אם בבואי לראותכם, אם בהיותי רחוק מכם - כי עומדים אתם ברוח אחת ונלחמים בלב אחד בעד אמונת הבשורה, 28 ואינכם פוחדים כלל מפני המתנגדים, דבר אשר להם הוא אות לאבדון ולכם אות לישועה, וזאת מאת האלהים. 29 הן לכם נתן, למען המשיח, לא רק להאמין בו, אלא גם לסבל למענו, 30 שהרי לכם אותו המאבק שבעבר ראיתם אותי נאבק בו וכעת אתם שומעים כי אני נמצא בו.
2
 1 לכן אם יש איזה עדוד במשיח, אם איזו נחמה של אהבה, אם איזו שתפות של רוח, אם אילו רחמים וחמלה - 2 אזי מלאו נא את שמחתי בזה שתהיו תמימי דעים, חדורי אהבה אחת, בעלי כונה אחת ומחשבה אחת 3 ואל תעשו דבר מתוך תחרות, אף לא מתוך כבוד שוא, אלא בנמיכות רוח יחשב איש איש את רעהו לנכבד ממנו. 4 כל אחד אל ידאג רק לעניניו, אלא גם לעניניו של זולתו. 5 יהא בכם הלך רוח זה אשר היה במשיח ישוע: 6 הוא אשר היה קים בדמות אלהים לא חשב לשלל היות שוה לאלהים, 7 אלא הריק את עצמו, נטל דמות עבד ונהיה כבני אדם; וכאשר היה בצורתו כאדם, 8 השפיל עצמו וצית עד מות, עד מות בצלב. 9 על כן הגביהו אלהים מאד ונתן לו את השם הנעלה על כל שם, 10 למען תכרע בשם ישוע כל ברך, בשמים ובארץ ומתחת לארץ, 11 וכל לשון תודה כי ישוע המשיח הוא האדון, לתפארת אלהים האב.
12 לכן אהובי, כשם שציתם תמיד, לא רק כמו בעת נוכחותי, אלא על אחת כמה וכמה כעת, בהעדרי - השמעו עתה, וביראה וברתת פעלו לממוש תשועתכם; 13 ואמנם אלהים הוא הפועל בכם גם שתרצו וגם שתפעלו כטוב בעיניו. 14 עשו כל דבר בלי להתלונן ובלי להתוכח, 15 למען תהיו נקיים מאשם וטהורים, בנים לאלהים אין דפי בהם, בתוך דור עקש ופתלתל אשר תופיעו בו כמאורות בעולם, 16 בהחזיקכם את דבר החיים; זאת תהיה לי לתהלה ביום המשיח, שלא לשוא רצתי ולא לריק עמלתי. 17 אבל גם אם אשפך כנסך על קרבן עבודת הקדש של אמונתכם, שמח אני ושש עם כלכם. 18 כך שמחו גם אתם ושישו עמי. 19 תקותי באדון ישוע שאשלח אליכם במהרה את טימותיאוס, למען אתעודד גם אני בהודע לי מה מצבכם. 20 אין לי איש תמים דעים עמי כמוהו, אשר בלב שלם ידאג לעניניכם. 21 הכל דואגים לעניניהם, לא לדברים אשר למשיח ישוע. 22 אבל יודעים אתם את אפיו הבחון; כמו בן העובד עם אביו הוא שרת עמי בעבודת הבשורה. 23 לכן אותו מקוה אני לשלח מיד לאחר שאראה מה יעשו בי. 24 ובוטח אני באדון שגם אני אבוא במהרה.
25 אבל חשבתי לנחוץ לשלח אליכם את האח אפפרודיטוס, שתפי לעבודה ולמערכה וגם שליחכם המשרת במלוי מחסורי; 26 שכן התגעגע לכלכם ואף נעצב מאד על שנודע לכם כי חלה. 27 אמנם חלה ונטה למות, אך אלהים רחם עליו ולא רק עליו, אלא גם עלי, למען לא יבוא עלי יגון על יגון. 28 לכן מהרתי לשלחו אליכם כדי שתשמחו בראותכם אותו שוב, ואז ימעט יגוני. 29 על כן קבלוהו באדון במלא שמחה והוקירו אנשים כאלה, 30 כי בגלל עבודת המשיח הגיע עד סף המות, בסכנו את נפשו כדי למלא את מה שנבצר מכם לעשות בשרותכם למעני.
3
 1 ובכן, אחי, שמחו באדון. לכתב לכם שוב את אותו דבר איננו לטרח עלי, אך לכם זה מוסיף לבטחון. 2 הזהרו מהכלבים. הזהרו מפועלי הרשע. הזהרו מן החתוך. 3 הרי אנחנו בני המילה - העובדים את אלהים ברוח ומתגאים במשיח ישוע בלי לבטח בבשר, 4 אף שאני עצמי יכול לבטח גם בבשר. אם מישהו סבור שיוכל לבטח בבשר, אזי אני יותר: 5 נמלתי בהיותי בן שמונת ימים; ממוצא ישראל אנכי, משבט בנימין, עברי מן העברים; אשר לתורה, מכת הפרושים אני; 6 אשר לקנאות, רודף הקהלה אני; מבחינת הצדקה המשתתת על התורה, אין בי דפי. 7 אבל הדברים שהיו יתרון בעיני, אותם חשבתי להפסד בגלל המשיח; 8 ולא עוד אלא שאני חושב את הכל להפסד בגלל היתרון לדעת את המשיח ישוע אדוני, אשר למענו הפסדתי את כל הדברים; ואני חושבם לפסלת בשאיפתי להרויח את המשיח 9 ולהמצא בו - באפן שצדקתי לא תהיה לי מן התורה, אלא תהיה זו הצדקה אשר על ידי אמונת המשיח. צדקה אשר מאלהים היא ויסודה באמונה   10 כדי לדעת אותו ואת כח תחיתו ואת השתפות ביסוריו ולהדמות לו במותו, 11 בתקוה שאגיע לתחיה מן המתים. 12 לא שכבר השגתי או שכבר הגעתי לשלמות, אבל רץ אני בתקוה להשיג, כי משום כך גם השיגני המשיח ישוע. 13 אחי, עדין אינני חושב את עצמי למי שהשיג. אבל דבר אחד: אני שוכח את אשר מאחרי ונחלץ קדימה אל מה שלפני. 14 אני רץ אל המטרה כדי להשיג את הפרס שבקריאה של מעלה, קריאתו של אלהים במשיח ישוע. 15 לכן כל בוגר שבינינו יחשב נא כך, ואם באיזה ענין חושבים אתם אחרת, גם את זאת יגלה לכם אלהים. 16 אבל מה שהגענו אליו, לפי זה עלינו להתהלך.
17 אחי, התנהגו כמוני. שימו לבבכם אל האנשים המתהלכים על פי הדגמה שיש לכם בנו. 18 הן רבים המתהלכים אשר פעמים רבות אמרתי לכם עליהם  ועתה גם בבכי אני אומר - שהם אויבי צלב המשיח; 19 אנשים אשר סופם אבדון, אשר הכרס היא אלהיהם; תפארתם היא במעשיהם הבזויים והארציות ממלאת את לבם. 20 אשר לנו, אזרחותנו בשמים היא; משם גם יבוא מושיע אשר מחכים אנו לו - האדון ישוע המשיח, 21 אשר יחליף את גופנו הנחות ויעשהו דומה לגופו ההדור כבוד, כפי כח יכלתו לשעבד אליו את הכל.
4
 1 על כן, אחי, האהובים והיקרים, שמחתי ועטרת ראשי, בדרך זאת עמדו נא באדון, אהובי. 2 הנני מפציר באבהודיה ובסינטיכי להיות לב אחד באדון. 3 ואתה, חברי האמתי, הנושא עמי בעל, גם ממך אני מבקש: עזר נא להן; הן השתתפו עמי במאבק הבשורה, יחד עם קלמנטוס ועם יתר שתפי לעבודה אשר שמותיהם בספר החיים.
4 שמחו באדון בכל עת; אמר שוב, שמחו. 5 נעם התנהגותכם יודע נא לכל אדם. האדון קרוב. 6 אל תדאגו לשום דבר, כי אם בכל דבר הציגו משאלותיכם לאלהים בתפלה ובתחנונים ובהודיה. 7 ושלום אלהים הנשגב מכל שכל ינצר את לבבכם ואת מחשבותיכם במשיח ישוע.
8 סוף דבר, אחי, כל אשר אמת, כל מה שנכבד, כל דבר ישר, טהור, מלא נעם, כל אשר שמעו טוב, כל מעשה נעלה, וכל דבר הראוי לשבח - באלה יהגה לבבכם. 9 הדברים אשר למדתם וקבלתם ושמעתם ממני, ואשר ראיתם בי - אותם עשו; ואלהי השלום יהיה עמכם. 10 אכן שמחתי מאד באדון ששוב עוררתם את דאגתכם לי; אמנם בעבר דאגתם לי, אלא שלא היתה לכם הזדמנות לפעל. 11 אינני מדבר מתוך מחסור; למדתי להסתפק במה שיש לי, בכל מצב. 12 יודע אני לעמד בעני, ויודע אני לעמד בשפע. בכל דבר ובכל הנסבות מרגל אני גם לשבע וגם לרעב, גם לשפע גם למחסור. 13 הכל אני יכול בעזרתו של הנותן בי כח. 14 עם זאת טוב עשיתם שהשתתפתם בצרתי.
15 אתם הפיליפים גם יודעים שכאשר יצאתי ממקדוניה בראשית ימי הבשורה, שום קהלה מלבדכם לא חברה אלי בענין מתן עזרה או קבלת עזרה; 16 הן גם בהיותי בתסלוניקי שלחתם אלי כמה פעמים לספק את צרכי. 17 לא שאני שואף למתנות; שואף אני לפרי שירבה לזכותכם. 18 יש לי הכל בשפע; מלאתי לאחר שקבלתי מידי אפפרודיטוס את הדברים אשר שלחתם - ריח ניחוח הם, מנחה ערבה רצויה לאלהים. 19 ואלהי ימלא את כל צרככם כפי עשר כבודו במשיח ישוע. 20 לאלהים אבינו הכבוד לעולמי עולמים. אמן.
21 דרשו בשלום כל קדוש במשיח ישוע. האחים אשר עמי דורשים בשלומכם. 22 כל הקדושים דורשים בשלומכם, בעקר אלה אשר מבית הקיסר. 23 חסד האדון ישוע המשיח עם רוחכם.
$:אל הקולוסים
1
 1 מאת שאול, שליח המשיח ישוע ברצון אלהים, ומאת טימותיאוס אחינו, 2 אל הקדושים אשר בקולוסה, האחים הנאמנים במשיח: חסד ושלום לכם מאת האלהים אבינו והאדון ישוע המשיח. 3 מודים אנחנו לאלהים אבי אדוננו ישוע המשיח ומתפללים בעדכם תמיד, 4 כי שמענו על אמונתכם במשיח ישוע ועל אהבתכם לכל הקדושים 5 לנכח התקוה השמורה לכם בשמים, תקוה אשר שמעתם עליה קדם לכן בדבר האמת של הבשורה 6 שהגיעה אליכם. וכשם שהבשורה עושה פרי ומשגשגת בכל העולם, כן גם בקרבכם למן היום ששמעתם והכרתם באמת את חסד אלהים, 7 כדרך שלמדתם מאת אפפרס האהוב, חברנו לעבודה ומשרת נאמן של המשיח למענכם, 8 אשר גם ספר לנו על אהבתכם שברוח. 9 משום כך גם אנו, מיום ששמענו את זאת, איננו חדלים להתפלל בעדכם ולבקש שתמלאו דעת רצונו, בלוית כל חכמה ותבונה רוחנית, 10 למען תתהלכו כיאות לפני האדון, ככל חפצו, ולמען תניבו פרי בכל מעשה טוב ותגדלו בדעת אלהים, 11 ותתחזקו בכל כח כפי עצם כבודו, ותהיה לכם סבלנות וארך רוח בכל, ובשמחה 12 תתנו תודה לאבינו שהכשיר אתכם להשתתף בנחלת הקדושים באור. 13 הן האב הצילנו משלטון החשך והעבירנו אל מלכות בנו אהובו, 14 אשר בו לנו הפדות, סליחת החטאים, 15 והוא צלם של האלהים הבלתי נראה, בכור כל בריאה; 16 כי בו נברא כל אשר בשמים ואשר בארץ, מה שנראה ומה שבלתי נראה, גם כסאות ורשיות וגם ממשלות ושלטונות. הכל נברא באמצעותו ולמענו, 17 והוא קודם לכל והכל קים בו. 18 הוא הראש של הגוף, כלומר, של הקהלה. הוא הראשית, בכור מבין המתים, למען יהיה ראשון בכל, 19 כי כן היה רצון לשכן בו את כל המלוא 20 ובאמצעותו לרצות אל עצמו את הכל. הן מה שבשמים והן מה שבארץ, באמצעותו, בעשית שלום בדמו על הצלב.
21 אתם לפנים הייתם נכרים ואויבים במחשבותיכם ובמעשיכם הרעים. 22 אבל כעת עשה רצוי בגוף בשרו על ידי מותו, כדי להציגכם לפניו קדושים, בלי מום ובלי דפי - 23 אם אמנם עומדים אתם מבססים ויציבים באמונה ואינכם מרפים מהתקוה הכלולה בבשורה ששמעתם, היא הבשורה שהכרזה לכל הבריאה מתחת לשמים, ואני, שאול, הייתי לה למשרת. 24 כעת אני שמח בסבל שאני סובל למענכם ואני ממלא בבשרי את סבלות המשיח שיש עוד לסבל בעד גופו - הקהלה; 25 נהייתי לה למשרת בהתאם לתפקיד שאלהים נתן לי למענכם, להשלים את דבר אלהים 26 במסירת הסוד שהיה צפון מעולמים ומדורות ועתה נגלה לקדושיו. 27 אכן לכם רצה אלהים להודיע מהו עשר תפארת הסוד הזה בקרב הגוים, והוא: המשיח בקרבכם, התקוה אל הכבוד. 28 עליו אנו מכריזים ובו בזמן מזהירים כל אדם ומלמדים כל אדם בכל חכמה, למען נוכל להציג כל אדם כשהוא משלם במשיח. 29 למטרה זאת אני גם עמל ונאבק, כמדת פעלתו של הפועל בי בגבורה.
2
 1 רצוני שתדעו מה גדול המאבק שאנכי נאבק בעדכם ובעד אנשי לאודיקאה, ובעד אלה שלא ראו אותי פנים אל פנים, 2 למען ינחם לבבם ויתקשרו יחדיו באהבה ויגיעו אל כל העשר אשר בהבנה השלמה, אל ידיעת סוד האלהים, המשיח, 3 אשר צפונים בו כל אוצרות החכמה והדעת. 4 זאת אני אומר כדי שלא יטעה אתכם איש בדבורים מחכמים. 5 גם אם נעדר אני מביניכם בגופי, הרי ברוחי אני נמצא ביניכם, ושמח אני בראותי את הסדר אשר בקרבכם ואת איתנות אמונתכם במשיח. 6 לכן כשם שקבלתם את המשיח ישוע, האדון, כן התהלכו בו 7 כשאתם משרשים ונבנים בו, מבססים באמונה לפי מה שלמדתם, ושופעים בהודיה. 8 הזהרו שאיש לא יוליך אתכם שולל בפילוסופיה ובתעתועי הבל, על פי מסורות של בני אדם, על פי עקרי העולם ולא על פי המשיח. 9 הן במשיח, בגופו, שוכן כל מלוא האלהות; 10 ואתם נמלאתם בו, אשר הוא ראש כל רשות ושלטון. 11 בו גם נמלתם מילה שאינה מעשה ידים, וזאת בהפשטת הגוף הבשרי, במילת המשיח; 12 נקברתם אתו בטבילה, ואתו גם הוקמתם לתחיה על ידי אמונתכם בכח אלהים אשר הקימו מן המתים. 13 ובהיותכם מתים בפשעיכם ובערלת בשרכם, החיה אתכם עמו. הוא סלח לנו על כל פשעינו; 14 בטל את שטר החוב אשר היה נגדנו עד תמו והסירו בתקעו אותו בצלב. 15 ובהפשיטו את עצמת הרשיות והשררות, הציגן לראוה בתהלוכת נצחונו, נצחון שהשיג בו.
16 לכן איש אל יחרץ עליכם משפט על דבר מאכל ומשקה או על דבר מועד, ראש חדש או שבת, 17 אשר הם צל הדברים העתידים לבוא, אבל הגוף הוא של המשיח. 18 איש אל יבטל אתכם כשהוא מתגדר בנמיכות רוח ובפלחן למלאכים, כשהוא נאחז במה שראה ובלבו גאוה ריקה הנובעת משכלו הבלתי רוחני, 19 ואין הוא נצמד לראש אשר ממנו כל הגוף - הנזון ומתחבר על ידי פרקים וגידים - גדל גדול כיד האלהים. 20 אם מתם עם המשיח לגבי עקרי העולם, למה אתם נוהגים כמו אנשים החיים בעולם ונכנעים לחקים 21 אל תאחז, אל תטעם, אל תגע? 22 וכלם דברים שנועדו לכליון בשמושם והם לפי מצוות והוראות של בני אדם; 23 דברים שאמנם יש להם חזות של חכמה והם מתבטאים בדת שהיא פרי רצונם ובנמיכות רוח וסגוף הגוף, אך אין זה מועיל נגד מאויי הבשר.
3
 1 לכן אם הוקמתם עם המשיח, שאפו לדברים אשר למעלה, אשר שם המשיח יושב לימין אלהים. 2 בדברים אשר למעלה יהגה לבבכם, לא בדברים אשר בארץ; 3 כי מתם וחייכם צפונים עם המשיח באלהים. 4 כאשר יתגלה המשיח, אשר הוא חיינו, אז גם אתם תגלו עמו בהדר כבוד.
5 על כן מותתו את האיברים השיכים לארץ, את הזנות והטמאה והזמה והתאוה הרעה, ואת החמדנות שאינה אלא עבודת אלילים; 6 כי בגלל אלה בא חרון אלהים על בני המרי. 7 בדברים הללו גם אתם התהלכתם בעבר, כאשר חייתם בהם. 8 אבל כעת הסירו גם אתם את כל אלה: את הרגז והכעס ואת הרשע והגדוף ואת נבול הפה. 9 אל תשקרו איש לרעהו, שכן פשטתם את האדם הישן עם מעשיו 10 ולבשתם את האדם החדש, ההולך ומתחדש בדעת לפי צלם בוראו. 11 במצב הזה אין יוני ויהודי, אין מילה וערלה, אין לועז וסקיתי ואין עבד ובן חורין, אלא המשיח הוא הכל ובכל.
12 לכן אתם, כבחירי אלהים קדושים ואהובים, לבשו חמלה ורחמים ונדיבות לב, נמיכות רוח וענוה וארך אפים. 13 נהגו בסבלנות איש עם רעהו, וסלחו זה לזה כאשר למישהו טענה על רעהו. כשם שהאדון סלח לכם, כן סלחו גם אתם. 14 מעל לכל אלה תשרר האהבה, שהיא קשר השלמות, 15 וישלט נא בלבבכם שלום המשיח, שהרי לזה נקראתם בגוף אחד, והיו מכירי טובה. 16 דבר המשיח ישכן נא בקרבכם בשפע; למדו והוכיחו זה את זה במלוא חכמה; שירו לאלהים בתודה ונעם בלבבכם, במזמורים ותשבחות ושירים רוחניים. 17 וכל מה שתעשו, הן באמר הן במעשה, עשו הכל בשם האדון ישוע והודו לאלהים אבינו באמצעותו. 18 הנשים, הכנענה לבעליכן, כמו שיאה לנכח האדון. 19 האנשים, אהבו את נשיכם ואל תהא בלבבכם מרירות נגדן. 20 הבנים, שמעו בקול ההורים בכל דבר, כי זה לרצון בעיני יהוה. 21 האבות, אל תרגיזו את ילדיכם, פן תפל רוחם. 22 העבדים, השמעו בכל דבר לאדוניכם אשר בעולם הזה, לא למראית עין, כמתרצים אל בני אדם, אלא בתם לב וביראת יהוה. 23 כל מה שאתם עושים, עשו בכל נפשכם, כעושים למען יהוה ולא למען בני אדם, 24 שכן יודעים אתם כי תקבלו מאת יהוה את שכר הנחלה. את האדון המשיח אתם עובדים! 25 אך העושה עול יקבל את גמול עולתו, ואין משוא פנים.
4
 1 האדונים, התנהגו עם עבדיכם בצדק ובישר, שהרי יודעים אתם כי גם לכם אדון בשמים. 2 התמידו בתפלה ושקדו בה בהודיה. 3 התפללו גם בעדנו, כדי שאלהים יפתח לנו את שער הדבור להגיד את סוד המשיח שבגללו אף אסיר אנכי, 4 וכדי שאגלה אותו כפי שעלי לדבר. 5 התנהגו בחכמה עם אלה אשר בחוץ, ונצלו את ההזדמנות. 6 יהיו נא דבריכם מלוים תמיד בחן ומתבלים במלח, באפן שתדעו איך להשיב לכל שואל.
7 את כל הפרטים על אודות מצבי יגיד לכם טיכיקוס, האח האהוב והמשרת הנאמן, חברי לעבודה באדון. 8 לשם כך שלחתיו אליכם, למען יודיע לכם מה מצבנו ויעודד אתכם; 9 ויחד אתו אוניסימוס, האח הנאמן והאהוב שהוא אחד מכם. הם יודיעו לכם את כל הנעשה כאן. 10 אריסטרכוס, חברי למאסר, דורש בשלומכם; כן גם מרקוס, בן אחות בר נבא, אשר קבלתם הוראות בנוגע אליו - שאם יבוא אליכם תקבלוהו; 11 וכן גם ישוע המכנה יוסטוס. מבין הנמולים רק הם חברי לעבודה למען מלכות אלהים, ואכן היו לי לנחמה. 12 דרישת שלום מאפפרס, עבד המשיח ישוע ואחד מכם; בכל עת הוא נאבק למענכם בתפלות, למען תעמדו משלמים ומלאי בטחון בכל אשר לרצון אלהים. 13 מעיד אני עליו כי הוא עמל הרבה למענכם ולמען אנשי לאודיקאה ואנשי הירפוליס. 14 לוקס, הרופא האהוב, ודימס דורשים בשלומכם. 15 דרשו בשלום האחים אשר בלאודיקאה, ובשלום נימפס והקהלה המתאספת בביתו. 16 אחרי שתקרא אגרתי אצלכם, דאגו לכך שתקרא גם בקהלת לאודיקאה, ואת אגרתי אשר מלאודיקאה קראו גם אתם. 17 אמרו לארכיפוס: שים לבך למלא את השרות שקבלת למען האדון. 18 דרישת שלום בכתב ידי אני - שאול. זכרו שבתי במאסר. החסד עמכם.
$:הראשונה אל התסלוניקים
1
 1 מאת שאול וסילונוס וטימותיאוס, אל קהלת התסלוניקים אשר באלהים האב ובאדון ישוע המשיח: חסד ושלום לכם מאת האלהים אבינו והאדון ישוע המשיח. 2 אנו מתמידים להודות לאלהים על כלכם ומזכירים אתכם בתפלותינו, 3 בזכרנו תמיד לפני אלהים אבינו את פעל אמונתכם, את העמל שעמלתם באהבה, ואת התמדתכם בתקוה לבוא אדוננו ישוע המשיח. 4 אחים אהובי אלהים, אנו יודעים שנבחרתם; 5 שהרי בשורתנו לא באה אליכם רק במלים, אלא גם בגבורה וברוח הקדש ובבטחון רב - דבר שאתם יודעים משנוכחתם כיצד התנהגנו למענכם כאשר היינו ביניכם. 6 ואתם הלכתם בעקבותינו ובעקבות אדוננו וקבלתם את דבר הבשורה בתוך סבל רב, בשמחת רוח הקדש. 7 בכך הייתם למופת לכל המאמינים אשר במקדוניה ואכיה. 8 הן מכם יצא שמע דבר יהוה לא רק במקדוניה ואכיה בלבד, אלא בכל מקום נתפרסמה אמונתכם באלהים עד כי אין לנו צרך להגיד דבר, 9 שכן הם בעצמם מספרים כיצד קבלתם אותנו וכיצד פניתם מן האלילים לאלהים כדי לעבד אל חי ואמתי 10 ולחכות לבנו מן השמים, אשר הוא הקימו מן המתים, לישוע המציל אותנו מן הזעם הבא.
2
 1 אחי, הרי אתם יודעים שבואנו אליכם לא היה לשוא. 2 אמנם קדם לכן סבלנו והיינו לבוז בפיליפי, דבר שידוע לכם, אך התחזקנו באלהינו להגיד לכם את בשורת אלהים בנסבות של מאבקים רבים. 3 קריאתנו אליכם אינה נובעת מתוך טעות ולא מתוך מניעים בלתי טהורים, אף איננה ברמיה, 4 אלא כפי שנמצאנו נאמנים בעיני אלהים להיות מפקדים על הבשורה, בהתאם לכך אנחנו מדברים, לא כמשביעים את רצון בני אדם, אלא את רצון אלהים הבוחן את לבבנו. 5 הן יודעים אתם שמעולם לא באנו במלות חנפה, ולא בתרוצים המכסים על שאיפה לבצע - עד האלהים! 6 אף לא בקשנו לנו כבוד מבני אדם, לא מכם ולא מאחרים, הגם שבתור שליחי המשיח היינו רשאים להתכבד. 7 אבל נהגנו בעדינות כשהיינו אתכם, כאשה המטפלת בילדיה. 8 חבבנו אתכם כל כך, שבחפץ לב ששנו לתת לכם לא רק את בשורת אלהים אלא גם את נפשנו, שכן נהייתם אהובים עלינו. 9 אתם זוכרים, אחי, את עמלנו ויגיעתנו; עבדנו יומם ולילה כדי שלא להיות למשא על איש מכם בעת שבשרנו לכם את בשורת אלהים. 10 עדים אתם ועד אלהים כי בקדשה ובצדק ובלא דפי נהגנו עמכם המאמינים. 11 ויודעים אתם כי כאב אל בניו דברנו דברי מוסר ועדוד אל כל אחד ואחד מכם, 12 והעידונו בכם להתהלך כראוי לפני אלהים הקורא אתכם למלכותו וכבודו.
13 גם מסבה נוספת מתמידים אנו להודות לאלהים: כאשר קבלתם את דבר אלהים ששמעתם מאתנו, קבלתם אותו לא כדבר בני אדם, אלא כפי שהוא באמת - דבר אלהים, הדבר אשר פועל גם בכם המאמינים. 14 הלא אתם, אחי, הלכתם בעקבות קהלות אלהים שביהודה השיכות למשיח ישוע; כי גם אתם סבלתם מידי בני עמכם כמו שגם הם סבלו מידי תושבי יהודה, 15 אלה אשר המיתו גם את האדון ישוע וגם את הנביאים, ואותנו רדפו. אין הם משביעים את רצון אלהים ומתנגדים לכל בני אדם, 16 בנסותם למנע אותנו מהגיד לגוים את הדרך לישועה. בזאת הם ממלאים את סאת חטאתיהם בכל עת, ובא עליהם החרון עד תם.
17 אבל אנחנו, אחי, לאחר זמן קצר שהיינו מרחקים מכם - מרחקים במראה פנים, אך לא בלב - נכספנו עד מאד לראות את פניכם. 18 לפיכך חפצנו לבוא אליכם - אני שאול רציתי בזה יותר מפעם אחת, אלא שהשטן מנע בעדנו - 19 כי מי תקותנו ושמחתנו ועטרת תהלתנו לנכח אדוננו ישוע בבואו, מי אם לא אתם? 20 הרי אתם תפארתנו ושמחתנו!
3
 1 ומאחר שלא יכלנו עוד לסבל זאת, החלטנו להשאר לבדנו באתונה, 2 ושלחנו את טימותיאוס אחינו ועמיתנו המשרת את אלהים בבשורת המשיח. שלחנו אותו לחזק ולעודד אתכם באמונתכם, 3 כדי שאיש מכם לא ימוט בצרות האלה; הלא יודעים אתם שלזאת יעדנו. 4 הן גם כאשר היינו אצלכם אמרנו לכם מראש שעתידים אנחנו לסבל, מה שאכן קרה וגם ידוע לכם. 5 לכן כאשר לא יכלתי עוד לשאת זאת, שלחתי להודע מה מצב אמונתכם, מחשש שמא נסה אתכם המנסה ועמלנו היה לריק. 6 אבל כעת טימותיאוס בא אלינו מכם ובשר לנו טובות על אמונתכם ואהבתכם, וספר שאתם זוכרים אותנו לטובה בכל עת ונכספים לראותנו, כשם שגם אנו נכספים לראות אתכם. 7 על כן, אחי, בכל מצוקתנו וצרתנו התעודדנו בכם בגלל אמונתכם; 8 ואמנם עכשו חיים אנחנו, אם אתם מחזיקים מעמד באדון. 9 ואילו תודות יכולים אנו לשלם לאלהים בעדכם על כל השמחה שאנו שמחים בגללכם לפני אלהינו? 10 יומם ולילה מרבים אנו להתפלל שנראה את פניכם ונשלים את החסר לאמונתכם.
11 יכון אלהים אבינו ואדוננו ישוע את דרכנו אליכם. 12 והאדון ירבה וישגה את האהבה בקרבכם, לאהב איש את רעהו ואת כל אדם כשם שגם אנחנו אוהבים אתכם; 13 וכך יכונן את לבבכם להיות תמים בקדשה לפני האלהים אבינו בבוא אדוננו ישוע עם כל קדושיו.
4
 1 לבסוף, אחי, אנו מבקשים מכם באדון ישוע ומפצירים בכם: קבלתם מאתנו איך עליכם להתנהג ולמצא חן בעיני אלהים, ואמנם כך אתם מתנהגים; אנא, התקדמו עוד יותר. 2 אתם יודעים אילו מצוות נתנו לכם מטעם האדון ישוע. 3 וזהו רצון האלהים: שתתקדשו, שתתרחקו מן הזנות, 4 שכל אחד מכם ידע לקחת אשה בקדשה ובכבוד, 5 לא בתאות זמה כדרך הגוים אשר אינם יודעים את אלהים. 6 ואיש אל יחטא ואל יעשה עול לאחיו בענין הזה, כי נוקם יהוה על כל זאת, כפי שכבר אמרנו לכם והזהרנו אתכם. 7 הן אלהים לא קרא אותנו לטמאה, כי אם לקדשה. 8 על כן הדוחה זאת, לא אדם הוא דוחה, אלא את אלהים הנותן לכם את רוח קדשו.
9 על דבר אהבת אחים אין צרך לכתב לכם, שכן אתם בעצמכם למודי אלהים ויודעים שעליחם לאהב איש את רעהו, 10 ואמנם אתם נוהגים כך כלפי כל האחים אשר בכל מקדוניה. אבל מבקשים אנו מכם, אחי, שתשפעו עוד יותר. 11 השתדלו לחיות בהשקט, לעסק בענינים שלכם ולעבד בידיכם אתם, כפי שצוינו אתכם, 12 למען תתנהגו כיאות עם אלה אשר בחוץ ולמען לא יחסר לכם דבר. 13 אחי, אין אנו רוצים שיעלם מכם מה שנוגע לישני עפר, כדי שלא תתעצבו כאחרים אשר אין להם התקוה. 14 אם אמנם מאמינים אנו שישוע מת וקם לתחיה, כך גם את הישנים, באמצעות ישוע, אלהים יביא יחד אתו. 15 הנה זאת אנו אומרים לכם על פי דבר האדון: אנחנו החיים אשר נשאר עד בוא האדון לא נקדים את המתים, 16 שכן האדון עצמו ירד מן השמים בקריאה של פקדה, בקול שר המלאכים ובשופר אלהים, והמתים השיכים למשיח יקומו ראשונה. 17 אחרי כן אנחנו הנשארים בחיים נלקח יחד אתם בעננים לפגש את האדון באויר, וכך נהיה תמיד עם האדון. 18 על כן עודדו זה את זה בדברים האלה.
5
 1 ועל דבר העתים והזמנים, אחי, אין צרך לכתב לכם. 2 הרי אתם יודעים היטב שיום יהוה יבוא כגנב בלילה. 3 כאשר יאמרו הבריות: שלום ובטחון!, אז יבוא עליהם שבר פתאום, כצירי לדה על אשה הרה, ולא יוכלו להמלט. 4 אבל אתם, אחי, אינכם בחשך באפן שיפתיע אתכם היום כגנב. 5 אתם כלכם בני האור ובני היום. לא בני הלילה אנחנו ולא בני החשך. 6 לכן אל נא נישן כאחרים, אלא נהיה ערים ומפכחים. 7 הן הישנים ישנים בלילה, והמשתכרים משתכרים בלילה. 8 אבל אנו, אשר בני היום אנחנו, נהיה נא מפכחים, נלבש את שריון האמונה והאהבה ונחבש ככובע את תקות הישועה; 9 כי אלהים לא יעדנו לזעם, אלא לנחל ישועה על ידי אדוננו ישוע המשיח 10 אשר מת בעדנו למען נחיה יחד אתו, בין שאנו ערים בין שאנו ישנים. 11 על כן עודדו זה את זה ובנו איש את אחיו, כפי שאתם גם עושים. 12 אנו מבקשים מכם, אחי, להכיר באנשים העמלים בקרבכם, המנהיגים אתכם באדון ומוכיחים אתכם. 13 הוקירו אותם ברב אהבה בעבור עבודתם. היו בשלום איש עם רעהו. 14 אחי, אנו מבקשים מכם: הוכיחו את ההולכים בטל; עודדו את הנכאים; תמכו בחלשים; היו סבלניים כלפי כל אדם. 15 הזהרו שלא יגמל איש לאיש רעה תחת רעה; בכל עת חתרו להיטיב איש עם רעהו וגם עם כל אדם. 16 שמחו תמיד; 17 התמידו להתפלל; 18 הודו על כל דבר; כי זהו רצון אלהים לגביכם במשיח ישוע. 19 אל תכבו את הרוח; 20 אל תזלזלו בנבואות; 21 בחנו כל דבר והחזיקו בטוב. 22 התרחקו מן הרע על כל צורותיו.
23 יקדש אתכם אלהי השלום קדשה שלמה ותשמר שלמות רוחכם ונפשכם וגופכם, להיות בלי דפי בבוא אדוננו ישוע המשיח. 24 נאמן הוא הקורא אתכם, אשר גם יעשה זאת.
25 אחי, התפללו בעדנו. 26 דרשו בשלום כל האחים בנשיקה קדושה. 27 אני משביע אתכם באדון, שתקרא האגרת הזאת באזני כל האחים. 28 חסד אדוננו ישוע המשיח עמכם.
$:השנייה אל התסלוניקים
1
 1 מאת שאול וסילונוס וטימותיאוס, אל קהלת התסלוניקים אשר באלהים אבינו ובאדון ישוע המשיח: 2 חסד ושלום לכם מאת האלהים אבינו והאדון ישוע המשיח. 3 אחי, חיבים אנחנו להודות עליכם לאלהים בכל עת; וראוי הדבר, משום שאמונתכם גדלה ביתר שאת ואהבת איש את רעהו מתגברת אצל כלכם. 4 לפיכך אנחנו עצמנו מתגאים בכם בקהלות אלהים על אמונתכם וסבלנותכם בכל הרדיפות והצרות העוברות עליכם, 5 אשר אות הן למשפטו הצודק של אלהים, שתמצאו ראויים למלכות האלהים אשר בעבורה אתם גם סובלים. 6 הלא מן הצדק הוא בעיני אלהים לגמל צרה לרודפיכם 7 ולתת לכם, הנרדפים, רוחה יחד עמנו, כאשר יתגלה האדון ישוע מן השמים עם מלאכי עזו 8 באש להבה, להשיב נקם לאלה שאינם יודעים את האלהים ולאלה שאינם נשמעים לבשורת אדוננו ישוע. 9 הללו יטל עליהם ענש של אבדון עולם מלפני האדון ומהדר עזו, 10 כשיבוא ביום ההוא להכבד בקדושיו ולהיות נערץ בין כל המאמינים; והרי אתם האמנתם לעדותנו. 11 לכך אנו גם מתפללים בעדכם בכל עת, שאלהינו יעשה אתכם ראויים לקריאתו, ובגבורתו ימלא כל שאיפה טובה וישלים כל מעשה אמונה, 12 למען יכבד שם אדוננו ישוע בכם ואתם תכבדו בו, כפי חסד אלהינו והאדון ישוע המשיח.
2
 1 אשר לבוא אדוננו ישוע המשיח ואסיפתנו אליו, אנו מבקשים מכם, אחי: 2 אל תמהרו לאבד את עשתונותיכם ואל תבהלו, לא בגלל איזו התבטאות של רוח, לא בגלל איזה דבור, ולא בגלל איזו אגרת אשר כביכול נשלחה מאתנו - כאלו הגיע יום יהוה. 3 אל יטעה אתכם איש באיזה אפן שהוא, שכן לא יגיע אם לא תהיה בראשונה העזיבה ויתגלה איש הרשע, בן האבדון, 4 המתקומם ומרומם עצמו על כל הנקרא אלוה או קדש, עד כי ישב בהיכל האלהים בהצהירו על עצמו שהוא אלהים. 5 האם אינכם זוכרים כי עוד בהיותי אצלכם אמרתי לכם את הדברים האלה? 6 אתם יודעים מה מעכב אותו כעת כדי שיתגלה בעתו. 7 הן סוד הרשע כבר פועל; רק שכעת המעכב נמצא עד שיוצא, 8 ואז יתגלה הרשע אשר האדון ימית אותו ברוח פיו ויכלהו בהופעת בואו - 9 את הרשע אשר ביאתו היא בהתאם לפעלת השטן, מלוה בכל גבורה, באותות ובמופתי שקר 10 ובכל תרמית רשע המיעדים לבני האבדון, וזאת מפני שלא קבלו את אהבת האמת אשר יכלו להושע בה; 11 על כן אלהים שולח להם מדוחים להטעותם להאמין לשקר, 12 למען ידונו כל אשר לא האמינו לאמת אלא חפצו בעולה. 13 חיבים אנו להודות לאלהים עליכם בכל עת, אחי אהובי האדון, כי מראשית בחר בכם אלהים לישועה בקדוש על ידי הרוח ובאמונה באמת; 14 ובאמצעות בשורתנו אף קרא אתכם לנחלה בתפארתו של אדוננו ישוע המשיח. 15 לפיכך, אחי, עמדו עמידה איתנה והחזיקו במסורות שלמדתם הן על ידי דברים שאמרנו והן על ידי אגרת שכתבנו. 16 והוא, אדוננו ישוע המשיח, ואלהים אבינו, אשר אהב אותנו ובחסדו נתן לנו נחמת עולם ותקוה טובה, 17 הוא ינחם את לבבכם ויכונן אתכם בכל דבור או מעשה טוב.
3
 1 סוף דבר, אחי, התפללו בעדנו שדבר יהוה יופץ מהר ויכבד, כמו אצלכם, 2 ושננצל מאנשים רעים ורשעים, שהרי לא לכל בני אדם האמונה. 3 אבל נאמן האדון והוא יחזק אתכם וישמר אתכם מן הרע. 4 אנחנו בטוחים באדון בנוגע אליכם, שאתם עושים ואף תוסיפו לעשות את מה שצוינו. 5 יכונן האדון את לבבכם לאהבת אלהים ולסבלנות המשיח. 6 אנו מצוים אתכם, אחים, בשם האדון ישוע המשיח, להבדל מכל אח שהולך בטל ואיננו מתנהג לפי המסורות שקבלתם מאתנו. 7 הרי אתם יודעים שמן הראוי להתנהג כמונו, שכן לא הולכי בטל היינו בתוככם. 8 גם לא אכלנו לחם חנם מידי איש, אלא בעמל ויגע עבדנו יומם ולילה כדי שלא נהיה למשא על איש מכם; 9 לא שאין לנו זכות לכך, אלא כדי שאנחנו נהיה לכם למופת ותתנהגו כמונו. 10 הן גם כאשר היינו אצלכם, זאת צוינו אתכם: מי שאינו רוצה לעבד, גם אל יאכל; 11 כי שמענו שיש הולכי בטל ביניכם שאינם עובדים כלל, אלא מתעסקים בהבלים. 12 אנחנו מצוים על אותם האנשים ודורשים מהם בשם האדון ישוע המשיח, שיעבדו בנחת ויאכלו את לחמם שלהם.
13 ואתם, אחי, אל ירפו ידיכם בעשית הטוב. 14 אם מישהו לא יצית לדברים שכתבנו באגרת, צינו לכם את האיש הזה ואל תתערבו עמו, למען יבוש. 15 אבל אל תחשבוהו לאויב, אלא הוכיחו אותו כאח.
16 ואדון השלום יתן לכם את השלום, תמיד ובכל מקום. האדון עם כלכם. 17 פריסת שלום במו כתב ידי, אני שאול. זהו הסימן בכל אגרותי; כך אני כותב. 18 חסד אדוננו ישוע המשיח עם כלכם.
$:הראשונה אל טימותיאוס
1
 1 מאת שאול, שליח המשיח ישוע על פי מצות האלהים מושיענו והמשיח ישוע תקותנו, 2 אל טימותיאוס בני האמתי באמונה: חסד ורחמים ושלום מאת אלהים אבינו והמשיח ישוע אדוננו. 3 כאשר הלכתי למקדוניה בקשתי ממך להשאר באפסוס ולצוות על כמה אנשים שלא יורו תורה אחרת, 4 ולא יתנו לבם לאגדות ולספורים אין קץ על תולדות הדורות, דברים הנותנים מקום לחטוטים ווכוחים יותר מאשר לתכנית אלהים שיסודה באמונה. 5 תכליתה של המצוה הזאת היא האהבה הנובעת מלב טהור, ממצפון ישר ומאמונה אמתית. 6 יש שסטו מזה ופנו לדבורי הבל; 7 רצונם להיות מורי תורה, אך אין הם מבינים לא את מה שהם אומרים ולא את מה שהם טוענים בתקף.
8 אנחנו יודעים שהתורה טובה אם חיים בה לפי חקיה. 9 זאת יודעים אנו, שחק אינו נקבע בשביל אדם צדיק, אלא מכון הוא למפקרים ולסוררים, לרשעים ולחטאים, לטמאים ועושי תועבה, לרוצחי אב ואם ולמרצחים, 10 לזונים ולשוכבי זכר, לחוטפי אדם ושקרנים ונשבעים לשקר, לכל מה שנוגד את התורה הבריאה 11 אשר על פי בשורת הכבוד של אלהים המברך, היא הבשורה שהפקדה בידי. 12 אני מכיר טובה לנותן בי כח, למשיח ישוע אדוננו, כי חשבני נאמן ומנה אותי לשרותו, 13 אף שקדם לכן הייתי מגדף, רודף ומבזה. אבל רחמתי מפני שבהיותי חסר אמונה פעלתי בלי דעת, 14 וחסד אדוננו שפע עלי יחד עם אמונה ואהבה אשר במשיח ישוע. 15 מהימן הדבר וראוי להסכמה מלאה, שהמשיח ישוע בא אל העולם להושיע חוטאים אשר אני הגדול בהם. 16 ואולם משום כך רחמתי, כדי שבי בראשונה יראה ישוע המשיח את כל ארך רוחו, כמופת לעתידים להאמין בו לשם חיי עולם. 17 למלך העולמים, הקים לאין קץ והבלתי נראה, אשר הוא לבדו האלהים, לו הכבוד והתפארת לעולמי עולמים. אמן.
18 את המצוה הזאת אני מוסר לך, טימותיאוס בני, על פי נבואות מן העבר הנוגעות אליך, כדי שתלחם בעזרתן את המלחמה הטובה, 19 מתוך אמונה ומצפון ישר. יש שהשליכו מעליהם את אלה ונשברה ספינת אמונתם; 20 ומהם הימנאוס ואלכסנדר אשר מסרתי אותם לשטן למען יחנכו שלא לגדף.
2
 1 קדם כל אני מבקש מכם לשאת תחנות ותפלות ובקשות והודיות בעד כל בני אדם, 2 בעד מלכים וכל ראשי השלטון, למען נחיה חיי שלוה והשקט במלוא חסידות ודרך ארץ. 3 טוב הדבר הזה ורצוי בעיני אלהים מושיענו, 4 החפץ שכל בני אדם יושעו ויגיעו להכרת האמת. 5 הן אחד האלהים, ואחד המתוך בין אלהים לבני אדם - האדם המשיח ישוע, 6 אשר נתן את עצמו כפר בעד הכל. זאת העדות בעתותיה, 7 אשר אני נתמניתי לה לכרוז ולשליח - אמת אני מדבר, אינני משקר - למורה אמונה ואמת לגוים.
8 רצוני שהאנשים יתפללו בכל מקום בנשיאת ידים טהורות, בלא כעס ובלא מחלקת. 9 כמו כן תעטינה הנשים תלבשת הולמת, בצניעות ובאפוק; לא בהתגנדרות שער, לא בזהב ופנינים, ולא במלבושים יקרים, 10 אלא במה שיאה לנשים המצהירות על יראת שמים - במעשים טובים. 11 האשה תלמד בדומיה, בהכנעה שלמה. 12 אינני מרשה לאשה ללמד, אף לא להשתרר על האיש, אלא להשאר בדומיה; 13 כי אדם נוצר ראשונה ואחרי כן חוה. 14 אדם לא נפתה, אלא האשה שמעה לקול המפתה ובאה לידי עברה. 15 אבל היא תושע בלדתה ילדים, אם תעמד באמונה, באהבה, בקדשה ובצניעות.
3
 1 מהימן הדבר: איש השואף להיות מנהיג בקהלה, הריהו משתוקק לעבודה נעלה. 2 לכן המנהיג צריך להיות איש שאין בו דפי, בעל אשה אחת, איש מפכח, מאפק, מתנהג בדרך ארץ, מכניס אורחים, יודע ללמד; 3 לא מתמכר ליין, לא בעל אגרוף אלא אדם הנוהג בסובלנות, לא נמהר לריב ולא רודף כסף; 4 אדם שמנהיג היטב את ביתו שלו ובניו נשמעים לו במלוא דרך ארץ. 5 הרי אם לא ידע איש לנהל את ביתו שלו, כיצד יוכל לדאג לקהלת אלהים? 6 ואל יהא צעיר באמונה, פן יתיהר ויפל בדין השטן. 7 הוא צריך גם לשם טוב בפי אלה שבחוץ, כדי שלא יהיה לחרפה ולא יפל בפח השטן.
8 כן גם השמשים צריכים להיות אנשים רציניים; לא הפכפכנים בדבורם, לא מתמכרים ליין ולא רודפי בצע, 9 אלא אנשים המחזיקים את סוד האמונה במצפון טהור. 10 הללו יבחנו תחלה; אחרי שימצא שאין בהם דפי ישרתו כשמשים. 11 כמו כן הנשים; עליהן להיות רציניות, נמנעות מלשון הרע, מפכחות, נאמנות בכל דבר. 12 השמש יהיה בעל אשה אחת, אדם שמנהיג היטב את בניו ואת ביתו. 13 המיטיבים לשרת משיגים לעצמם מעמד טוב ובטחון רב באמונה במשיח ישוע. 14 אני כותב לך את הדברים האלה בתקוה לבוא אליך במהרה. 15 אבל אם אתמהמה, הנה תדע כיצד להתנהג בבית אלהים, אשר הוא קהלת אלהים חיים, עמוד האמת ויסודה. 16 אכן גדול סוד החסידות:
התגלה בבשר,
נצדק ברוח, נראה למלאכים,
הגד בגוים, האמן בעולם,
העלה למרום בכבוד.
4
 1 הרוח אומרת בפרוש, שברבות הימים יסטו אנשים מן האמונה ויפנו לרוחות מטעות ולתורות של שדים, 2 באמצעות מטיפי כזב מתחסדים אשר מצפונם שלהם קהה כחושים שקהו בברזל מלבן. 3 הללו יאסרו לשאת אשה ויטילו אסור על מיני מאכל אשר בראם אלהים למען יאכלום בתודה המאמינים ויודעי האמת. 4 הן כל מה שברא אלהים טוב הוא, ואין לפסל דבר אם אוכלים אותו בברכה, 5 שכן הוא מקדש בדבר אלהים ובתפלה. 6 אם תורה את הדברים האלה לאחים, תהיה משרת טוב למשיח ישוע, משרת הנזון מדברי האמונה ומהתורה הטובה שדבקת בה. 7 אולם התרחק מאגדות טפלות ונפסדות. אמן את עצמך לחסידות, 8 שהרי ההתאמנות הגופנית מועילה במדה מעטה, אבל החסידות מועילה בכל ובה הבטחה לחיים שבהוה ולחיים שלעתיד לבוא. 9 מהימן הדבר הזה וראוי להסכמה מלאה - 10 ואמנם לשם כך אנחנו עמלים ונאבקים - שתקותנו היא באלהים חיים אשר הוא המושיע של כל בני אדם, ביחוד של המאמינים.
11 את הדברים האלה תצוה ותלמד. 12 אל יבוז לך איש בשל צעירותך. ואולם היה מופת למאמינים, בדבור, בהתנהגות, באהבה, באמונה ובטהרה. 13 שקד על קריאה בצבור של כתבי הקדש, על ההטפה ועל ההוראה - עד שאבוא. 14 אל תזניח את המתנה אשר בך, שנתנה לך על פי נבואה בסמיכת ידיהם של זקני הקהלה. 15 שים לבך אל הדברים האלה, התמד בהם, למען תראה התקדמותך לכל. 16 השגח על עצמך ושית לבך להוראה. התמד בזה, כי בעשותך כן תושיע גם את עצמך וגם את השומעים אליך.
5
 1 אל תגער בזקן, כי אם הפצר בו כבן הפונה לאביו. פנה אל הצעירים כאל אחים, 2 אל הזקנות כאל אמהות, ואל הצעירות כאל אחיות - במלוא הטהר. 3 כבד את האלמנות אשר הן אכן אלמנות. 4 ואם לאלמנה יש בנים או בני בנים, עליהם קדם כל ללמד לעשות חסד עם ביתם הם ולהשיב גמול להוריהם, כי כן רצוי לפני אלהים. 5 האשה שהיא אכן אלמנה ונשארה לבדה, מיחלת לאלהים ומתמידה בתחנות ותפלות יומם ולילה. 6 אך זו שלבה לתענוגות, הריהי בבחינת מתה בחייה. 7 את הדברים האלה תצוה, כדי שלא ימצא בהן דפי. 8 ומי שאינו דואג לקרוביו, ביחוד לבני ביתו, כפר באמונה והוא גרוע ממי שאינו מאמין. 9 אלמנה לא תרשם אלא אם מלאו לה ששים שנה והיתה נשואה לאיש אחד, 10 ולזכותה עדות על מעשים טובים - שגדלה בנים, הכניסה אורחים, רחצה את רגלי הקדושים, היתה לסעד לסובלים והתמסרה לכל מעשה טוב. 11 אל תקבל אלמנות צעירות, כי כאשר היצר שלהן נוטה מעם המשיח הן רוצות להנשא, 12 ונחרץ עליהן משפט מפני שהפרו את הבטחתן הראשונה. 13 נוסף על כך הן משוטטות מבית לבית ומתרגלות להיות בטלניות; ולא בטלניות בלבד, אלא גם רכלניות ומתערבות בענינים לא להן ומדברות דברים שאין צרך להשמיעם. 14 לכן רצוני שהאלמנות הצעירות תנשאנה, תלדנה ילדים, תנהלנה את הבית ולא תתנה ביד המתנגד שום תואנה לקטרג, 15 כי יש מהן שכבר סרו אחרי השטן. 16 אם למאמין או למאמינה יש אלמנות במשפחתם, יעזרו להן; אל תהיינה למשא על הקהלה; כך תוכל הקהלה לעזר לאלמנות הרשומות.
17 הזקנים המיטיבים לנהל ראויים למשנה כבוד, בעקר העמלים בהטפת הדבר ובהוראה. 18 הן הכתוב אומר: לא תחסם שור בדישו, וגם הפועל ראוי לשכרו. 19 אל תקבל דבר קטרוג על זקן, בלתי אם על פי שנים או שלושה עדים. 20 את החוטאים תוכיח לעיני כל, למען תהיה יראה גם בלב האחרים. 21 הנני מעיד בך לפני אלהים והמשיח ישוע ולפני המלאכים הבחירים, שתקפיד לקים את הדברים האלה בלי לחרץ משפט מראש, ואל תעשה דבר במשוא פנים. 22 אל תמהר לסמך ידים על איש, ואל תהא שתף לחטאי אחרים. השמר להיות טהור. 23 אל תוסיף לשתות רק מים, כי אם שתה קצת יין בגלל קבתך ומחלותיך התכופות.
24 יש בני אדם שחטאיהם גלויים עוד לפני המשפט, אך יש שחטאיהם מתבררים אחרי כן. 25 כך גלויים גם המעשים הטובים; ואלה שאינם גלויים לא יוכלו להחבא.
6
 1 כל הנמצאים תחת על העבדות יחשבו נא את אדוניהם ראויים למלוא כבוד, למען לא יגדף שם אלהים ולא תגדף תורתנו. 2 ואלה אשר אדוניהם מאמינים, אל יקלו ראש כנגדם בשל היותם אחיהם לאמונה; אדרבא, יעבדו נא אותם משום שהנהנים משרותם הטוב מאמינים הם ואהובים. 3 איש המורה תורה אחרת ואינו מסכים לדבריו הבריאים של אדוננו ישוע המשיח ולתורה אשר בהתאם לחסידות, 4 אזי הגאוה העבירה אותו על דעתו ואינו מבין דבר, והוא בעל נטיה חולנית לחקירות ווכוחים המביאים לידי קנאה, ריב, גדופים, חשדות מרשעים, 5 ולידי התנצחיות של אנשים אשר שכלם התנון והאמת נעדרת מהם, שבעיניהם חיי חסידות פרושם להרויח רוח. 6 ואמנם חיי חסידות המלוים הסתפקות עצמית רוח גדול הם; 7 שהרי מאומה לא הבאנו עמנו לעולם וידוע שלא נוכל להוציא ממנו מאומה. 8 וכאשר יש לנו מזון ובגדים, נסתפק נא בהם. 9 אבל השואפים להתעשר נלכדים בנסיון ובמלכדת וברב תאוות אויליות ומזיקות, המורידות את האדם אלי הרס ואבדון. 10 הלא שרש כל הרעות הוא אהבת הכסף, ויש להוטים אחריו שסטו מן האמונה וגרמו לעצמם מכאובים רבים. 11 אבל אתה, איש האלהים, ברח לך מאלה. רדף צדק, חסידות, אמונה, אהבה, סבלנות וענוה. 12 האבק המאבק הטוב למען האמונה. אחז בחיי עולם אשר נקראת אליהם ואשר הצהרת עליהם את ההודאה היפה במעמד עדים רבים. 13 לנגד עיני אלהים המחיה את הכל ולנגד עיני המשיח ישוע, אשר העיד לפני פונטיוס פילטוס בהודאתו היפה, הנני מצוה עליך 14 לשמר את המצוה בטהר ובלא דפי עד הופעת אדוננו ישוע המשיח, 15 אשר בעתותיו יראה אותה המברך, הרבון היחיד, מלך המלכים ואדון האדונים; 16 לו לבדו האלמות והוא שוכן אור נשגב מקרב אליו; אדם לא ראהו ואף אינו יכול לראותו. לו הכבוד והגבורה לעולמים. אמן.
17 את עשירי העולם הזה צוה שלא ירום לבבם ולא יבטחו בעשר שאין בו בטחון, אלא באלהים המעניק לנו את הכל בשפע להנאתנו. 18 אמר להם לעשות את הטוב, להעשיר במעשים טובים, להיות נכונים לתת, להיות נדיבים, 19 לאצר לעצמם אוצר טוב לעתיד, כדי שישיגו את החיים האמתיים.
20 טימותיאוס, שמר את הפקדון! סור מדבורים תפלים וחסרי קדשה, ומטענות ופרכות של מה שבכזב מכנה דעת. 21 יש שהתימרו בה וסטו מן האמונה. החסד עמכם. אמן.
$:השנייה אל טימותיאוס
1
 1 מאת שאול, שליח המשיח ישוע ברצון אלהים ובהתאם להבטחת החיים אשר במשיח ישוע, 2 אל טימותיאוס בני האהוב: חסד ורחמים ושלום מאת אלהים האב והמשיח ישוע אדוננו. 3 אני מודה לאלהים אשר בעקבות אבותי אני עובד אותו במצפון טהור, ואינני חדל לזכר אותך בתפלותי יומם ולילה. 4 זכורות לי דמעותיך ואני נכסף לראותך למען אמלא שמחה. 5 זוכר אני את אמונתך הכנה, אמונה ששכנה תחלה בלואיס סבתך ובאבניקה אמך, ובטוחני שהיא שוכנת גם בך. 6 על כן אני מזכירך לעורר את מתנת אלהים אשר הענקה לך בסמיכת ידי. 7 הן האלהים לא נתן לנו רוח של פחד, אלא רוח של גבורה ואהבה וישוב הדעת. 8 לכן אל תבוש לא בעדות אדוננו ולא בי, אסירו, אלא סבל אתי את חבלי הבשורה כפי כח האלהים 9 המושיע אותנו וקורא אותנו בקריאה קדושה, לא לפי מעשינו, כי אם לפי תכניתו ולפי חסדו הנתון לנו במשיח ישוע מלפני עתות עולם. 10 אבל כעת נגלה חסדו בהופעת מושיענו המשיח ישוע, המבטל את המות ומוציא לאור את החיים והאל כליון על ידי הבשורה. 11 בשורה זאת - אני נתמניתי לה לכרוז ושליח ומורה, 12 ובעבורה אני סובל גם את הדברים האלה. אך אינני בוש, כי יודע אני במי האמנתי ובטוח אני שהוא יכול לשמר את פקדוני ליום ההוא. 13 החזק במתכנת הדברים הבריאים אשר שמעת ממני, באמונה ובאהבה אשר במשיח ישוע. 14 שמר את הפקדון הטוב בעזרת רוח הקדש השוכנת בנו.
15 זאת אתה יודע, שעזבו אותי כל אלה אשר באסיה ובכללם פיגלוס והרמוגניס. 16 ישפיע האדון רחמים על בית אוניסיפורוס, כי פעמים רבות עודד את נפשי ולא בוש בכבלי. 17 אדרבא, בהיותו ברומא שקד לחפשני עד כי מצאני. 18 יתן לו האדון למצא רחמים מלפני יהוה ביום ההוא. אתה יודע היטב עד כמה הרבה לשרת באפסוס.
2
 1 ואתה, בני, התחזק בחסד אשר במשיח ישוע. 2 והדברים ששמעת ממני במעמד עדים רבים, הפקד אותם בידי אנשים נאמנים המכשרים ללמד גם אנשים אחרים. 3 השתתף בסבל כחיל טוב של המשיח ישוע. 4 איש המשרת בצבא לא יתערב בעסקי החיים, וזאת כדי להשביע את רצון מפקדו. 5 וגם המשתתף בתחרות לא יכתר אם לא יתחרה לפי הכללים. 6 האכר העמל, מן הדין שיהיה ראשון לקחת חלק מן הפרי. 7 שים לבך למה שאני אומר, והאדון יתן לך בינה בכל.
8 זכר את ישוע המשיח שנעור מן המתים, אשר הוא מזרע דוד כדבר בשורתי, 9 היא הבשורה שבעבורה אני סובל רעות עד כדי שבתי בכבלים כעושה עול. אולם דבר האלהים איננו בכבלים. 10 על כן אני סובל הכל למען הנבחרים, כדי שגם הם ישיגו תשועה במשיח ישוע עם כבוד עולמים. 11 מהימן הדבר:
אם מתנו אתו, גם נחיה אתו;
12 אם נחזיק מעמד, גם נמלך אתו;
אם נתכחש, גם הוא יתכחש לנו;
13 אם איננו נאמנים, הוא נשאר נאמן,
כי לא יוכל להתכחש לעצמו. 14 הזכר להם את הדברים האלה והזהר אותם לפני האלהים, שלא יתוכחו על דברים שאין בהם מועיל ואינם אלא הורסים את השומעים. 15 היה שקוד להתיצב נאמן לפני אלהים - פועל לא יבוש, המחלק נכונה את דבר האמת. 16 רחק מדבורים תפלים וחסרי קדשה, כי בעליהם יוסיפו רשע על רשע, 17 ודברם כרקב יאכל; עמהם נמנים הימנאוס ופיליטוס 18 אשר תעו מן האמת, באמרם כי תחית המתים כבר היתה, והם ממוטטים אמונת כמה אנשים. 19 אבל היסוד החזק שהניח אלהים עומד איתן ויש לו החותם הזה: וידע יהוה את אשר לו, וגם יסור מעול כל הקורא בשם יהוה. 20 הנה בבית גדול לא רק כלי זהב וכסף, אלא גם כלי עץ וחרס, ומהם כמה לכבוד וכמה לקלון. 21 לפיכך אם איש יטהר את עצמו מאלה יהיה כלי לכבוד, מקדש ומועיל לבעל הבית ומוכן לכל מעשה טוב. 22 ברח לך מתאוות הנעורים ורדף צדק, אמונה, אהבה ושלום, עם כל הקוראים אל יהוה בלב טהור. 23 רחק משאלות אויליות ונבערות; אתה יודע שהן גורמות מריבות. 24 ועבד האדון מן הדין שלא יריב, אלא יהא נח לכל, מכשר ללמד, סבלן, 25 ומוכיח בענוה את המתנגדים; אולי יתן להם האלהים לחזר בתשובה כדי שיכירו את האמת 26 ויתפכחו ויצאו ממלכדת השטן אשר לכדם כרצונו.
3
 1 וזאת דע לך: באחרית הימים יבואו זמנים קשים, 2 כי יהיו האנשים אוהבי עצמם, אוהבי כסף, גאותנים, שחצנים, מגדפים, ממרים את פי הוריהם, כפויי טובה, חסרי קדשה, 3 קשוחי לב, בלתי מתרצים, מלשינים, הוללים, אכזרים, שונאי טוב, 4 בוגדים, פוחזים, יהירים, אוהבים תענוגות יותר משהם אוהבים את אלהים, 5 לכאורה בעלי יראת שמים, אך כופרים בתקפה. התרחק מאלה. 6 הן מקרבם באים האנשים אשר מתגנבים לבתים ולוכדים נשים כסילות, עמוסות חטאים ונתעות בכל מיני תאוות, 7 הלומדות תמיד ואף פעם אינן יכולות להגיע לכלל ידיעת האמת. 8 וכדרך שיוחנה וממרא התנגדו למשה, כן גם אלה מתנגדים לאמת, אנשים אשר שכלם מעות והם מכזיבים באמונה. 9 אבל לא יצליחו עוד, כי אולתם תגלה לכל, כמו שארע גם לאנשים ההם. 10 אך אתה הלכת בעקבותי בהוראה, בהתנהגות, בתכלית, באמונה, בארך הרוח, באהבה, בסבלנות, 11 ברדיפות ובסבל שבאו עלי באנטיוכיה, באיקוניון ובליסטרה, ואילו רדיפות סבלתי! ומכלן הצילני האדון. 12 ואמנם כל הרוצים לחיות חיי חסידות במשיח ישוע, ירדפו. 13 אך אנשים רעים ומדיחים יגבירו רעתם, יתעו ויתעו. 14 אבל אתה עמד בדברים אשר למדת ואשר מצאתם נכונים, שהרי יודע אתה ממי למדת 15 ומנעוריך אתה יודע את כתבי הקדש היכולים להחכימך לישועה על ידי האמונה במשיח ישוע. 16 כל הכתוב נכתב ברוח אלהים, ומועיל הוא להוראה, לתוכחה, לתקון, לחנוך במעגלי צדק, 17 למען יהיה איש האלהים משלם, ומכשר לכל מעשה טוב.
4
 1 אני מעיד בך לפני אלהים ולפני המשיח ישוע העתיד לשפט את החיים ואת המתים בהופעתו ובמלכותו: 2 הכרז את הדבר, התמד בעתו ושלא בעתו, הוכח, גער, הפצר, וזאת בכל ארך רוח ועל ידי ההוראה. 3 הן יבוא הזמן שלא יסבלו את הלקח הבריא, אלא יאספו להם מורים לפי מאוייהם לשם שעשועי אזנים, 4 ומן האמת יטו אזניהם לפנות אל האגדות. 5 אבל אתה עמד עלהמשמר בכל דבר, סבל הרעות, עשה את מלאכת המבשר, ומלא את שרותך.
6 אני עצמי כבר מסך כנסך ועת פטירתי הגיעה. 7 את המלחמה הטובה נלחמתי, את המרוץ השלמתי, את האמונה שמרתי. 8 מעתה שמורה לי עטרת הצדקה אשר האדון, השופט הצדיק, יתן לי ביום ההוא; ולא רק לי בלבד, אלא גם לכל אוהבי הופעתו. 9 חושה לבוא אלי עד מהרה, 10 כי דימס עזבני בגלל אהבתו את העולם הזה והלך לו לתסלוניקי; קריסקיס הלך לגלטיה וטיטוס לדלמטיה. 11 רק לוקס לבדו אתי. קח את מרקוס והביאהו אתך, כי הוא מועיל לי לשרות. 12 את טיכיקוס שלחתי לאפסוס. 13 כאשר תבוא, הבא את המעיל שהשארתי בטרואס אצל קרפוס, כן גם את המגלות וביחוד את יריעות הקלף. 14 אלכסנדר חרש הנחשת עשה לי רעות רבות, יגמל לו יהוה כמעשיו. 15 גם אתה השמר ממנו, כי התנגד בחזקה לדברינו. 16 כשקמתי להגנתי בפעם הראשונה, איש לא עמד לצדי, כי כלם עזבוני; אל יחשב להם לעוון! 17 אבל האדון עמד אתי וחזקני, כדי שתכרז על ידי הבשורה במלואה וישמעו כל הגוים, ואכן נצלתי מפי האריה. 18 האדון יצילני מכל מעשה רע ויושיעני אל מלכותו שבשמים; לו הכבוד לעולמי עולמים. אמן.
19 דרש בשלום פריסקה ועקילס ובית אוניסיפורוס. 20 ארסטוס נשאר בקורינתוס. את טרופימוס השארתי במילטוס כשהוא חולה. 21 חושה לבוא לפני החרף. אבולוס דורש בשלומך, כן גם פודיס, לינוס, קלודיה, וכל האחים. 22 האדון עם רוחך. החסד עמכם.
$:אל טיטוס
1
 1 מאת שאול, עבד אלהים ושליח ישוע המשיח למען אמונתם של בחירי אלהים והכרתם את האמת אשר היא בהתאם ליראת שמים, 2 בתקוה לחיי עולם אשר האלהים - אשר אינו מכזב - הבטיח לפני עתות עולם, 3 ובעתותיו גלה את דברו בהכרזה שהפקדה בידי על פי מצות האלהים מושיענו; 4 אל טיטוס בני האמתי באמונה המשתפת: חסד ושלום מאת האלהים אבינו והמשיח ישוע מושיענו. 5 השארתיך בכריתים כדי שתסדר מה שיש עוד לסדר ותמנה זקנים בכל עיר כפי שצויתיך, כלומר: 6 את מי שאין בו דפי והוא בעל אשה אחת ויש לו בנים מאמינים אשר אין עליהם טענת הוללות או סוררות.
7 הלא בתור סוכן על בית אלהים צריך המנהיג להיות איש שאין בו דפי, לא עקש, לא רגזן, לא מתמכר ליין, לא בעל אגרוף, לא רודף בצע, 8 אלא מכניס אורחים, אוהב את הטוב, מישב בדעתו, צדיק, קדוש, כובש את יצרו 9 ומחזיק בדבר המהימן אשר על פי תורתנו, למען יוכל גם לעודד בהוראת הלקח הבריא וגם להוכיח את המתנגדים; 10 כי יש רבים המסרבים להשמע, דוברי הבל ומתעים, בפרט מבין הנמולים, 11 אשר מן הדין שיסכר פיהם; משחיתים הם משפחות שלמות בלמדם דברים פסולים, וזאת למען רוח שפל. 12 וכבר אמר אחד מהם, שהוא נביא מקרבם: הכרתיים משקרים תמיד, חיות רעות הם וכרשים עצלים.
13 העדות הזאת אמת היא. על כן הוכח אותם תוכחה קשה, למען יהיו בריאים באמונה 14 ולא ישיתו לבם לאגדות יהודיות ולמצוות בני אדם הסוטים מן האמת. 15 הכל טהור לטהורים, אבל לטמאים ולשאינם מאמינים שום דבר אינו טהור, כי גם שכלם וגם מצפונם טמאים. 16 הם מצהירים שהם יודעים את אלהים, אך במעשיהם כופרים בו; נתעבים הם וסרבנים, ולא יצלחו לשום מעשה טוב.
2
 1 ואתה דבר את אשר יאה לתורתנו הבריאה: 2 שיהיו הזקנים מפכחים, רציניים, מאפקים, בריאים באמונה, באהבה ובסבלנות. 3 וכן גם הזקנות שתתנהגנה בקדשה; שלא תהיינה הולכות רכיל ולא תתמכרנה ליין, כי אם תהיינה מלמדות את הטוב, 4 כדי שתחנכנה את הנשים הצעירות לאהב את בעליהן וילדיהן, 5 ולהיות צנועות, טהורות, משגיחות על ביתן, טובות, נשמעות לבעליהן; זאת למען לא ינאץ דבר האלהים. 6 כמו כן האץ בצעירים שיהיו מאפקים בכל; 7 הראה עצמך מופת למעשים טובים; תהא הוראתך טהורה ומכבדת; 8 יהיו דבריך בריאים ובלי דפי, למען יבוש המתנגד באין לו שום דבר רע לומר עלינו. 9 על העבדים להכנע לאדוניהם בכל, להשביע את רצונם ולא להתוכח. 10 אל ימעלו, אלא יראו נאמנות מלאה כדי שבכל דבר ירבו פאר לתורת האלהים מושיענו. 11 הן חסד האלהים הופיע לישועת כל בני אדם, 12 להדריכנו להבדל מרשע ותאוות העולם כדי שנחיה בעולם הזה בצניעות ובצדק ובחסידות, 13 בצפיה לממוש התקוה המברכה ולהופעת הדר אלהינו הגדול ומושיענו ישוע המשיח, 14 אשר נתן את עצמו בעדנו כדי לפדות אותנו מכל עול ולטהר לו עם סגלה שוקד על מעשים טובים. 15 את הדברים האלה תדבר; האץ והוכח במלוא הסמכות. איש אל יבוז לך.
3
 1 הזכר להם להכנע לשליטים ולבעלי סמכיות, לצית, להיות נכונים לכל מעשה טוב; 2 שלא לגדף איש, לחדל ממריבות, להיות נוחים לבריות ולהתנהג בענוה עם כל אדם. 3 הרי לפנים גם אנחנו היינו חסרי דעת, סוררים, תועים, עבדים לכל מיני תאוות ותשוקות, מבלים זמננו ברשעה וקנאה, שנואים, ושונאים איש את אחיו.
4 אולם כשנגלה טובו של האלהים מושיענו ואהבתו את האדם, 5 אזי לא בגלל מעשי צדקה שעשינו הוא הושיע אותנו, כי אם ברחמיו, על ידי רחיצת הלדה החדשה וההתחדשות ברוח הקדש 6 אשר שפך עלינו למכביר על ידי ישוע המשיח מושיענו, 7 למען נצדק בחסדו ונהיה ליורשי חיי עולם בהתאם לתקוה.
8 מהימן הדבר, ורצוני שתעמד על כך בתקף כדי שהמאמינים באלהים ישיתו לבם לעסק במעשים טובים. דברים אלה טובים ומועילים לבני אדם. 9 אבל המנע מחקרי שאלות תפלות, מחקרי תולדות הדורות, ממריבות, ומהתנצחיות על התורה, כי אין בהם מועיל והמה הבל. 10 ואיש הגורם לפלוגים, לאחר שהוכח פעם אחת ופעם שניה, אל יהא לך דבר עמו: 11 דע לך כי איש כזה סוטה מן הדרך והוא חוטא המרשיע את עצמו. 12 כאשר אשלח אליך את ארטמס או את טיכיקוס, תמהר לבוא אלי לניקופוליס, כי החלטתי לשהות שם בחרף. 13 הזדרז לשלח את זינס המלמד בתורה ואת אפולוס, ודאג שלא יחסרו דבר. 14 וילמדו גם אנשי קהלתנו לעסק במעשים טובים למלוי צרכים חיוניים, כדי שלא יהיו חסרי פרי.
15 כל הנמצאים אתי דורשים בשלומך. דרישת שלום לאוהבינו השתפים באמונה. החסד עם כלכם.
$:אל פילימון
1
 1 מאת שאול, אסיר המשיח ישוע, ומאת טימותיאוס אחינו, אל פילימון האהוב חברנו לעבודה, 2 אל אפיה אחותנו, אל ארכיפוס שתפנו למערכה, ואל הקהלה אשר בביתך: 3 חסד ושלום לכם מאת האלהים אבינו והאדון ישוע המשיח.
4 אני מודה לאלהי בכל עת שאני מזכיר אותך בתפלותי, 5 לאחר ששמעתי על האהבה והאמונה אשר אתה רוחש לאדון ישוע ולכל הקדושים. 6 תפלתי היא שהאמונה אשר אתה שתף לה תפעל בך בהכירך את כל הטוב הטמון בנו לתועלת המשיח. 7 אחי, הנה אהבתך גרמה לי שמחה גדולה ונחמה, משום שהיית למשיב נפש לקדושים. 8 לכן, אף שיש לי העז במשיח לצוותך לעשות את מה שנחוץ, 9 הרי בגלל האהבה אני מעדיף לבקש, אני שאול הזקן ועכשו גם אסיר המשיח ישוע. 10 אני מבקש ממך על בני אוניסימוס, אשר הולדתי אותו לאמונה בהיותי במאסר. 11 בעבר הוא לא הועיל לך, אך כעת יש בו להועיל גם לך וגם לי. 12 ואני משיב אותו אליך, את אוניסימוס אשר לבי הוא. 13 חפצתי להחזיקו אצלי כדי שישרת אותי במקומך במאסר שאני נתון בו בגלל הבשורה. 14 אבל לא רציתי לעשות דבר בלא הסכמתך, וזאת כדי שלא יהיה פעל טובך מתוך הכרח כי אם מרצון. 15 ובכלל, אולי נפרד ממך לשעה למען יהיה לך לעולם, 16 ולא עוד כעבד אלא למעלה מעבד, כאח אהוב - במיחד לי, ועל אחת כמה וכמה לך, הן כאדם והן כאח באדון.
17 לפיכך, אם אתה חושב אותי לחבר לאמונה, קבל אותו כמו שהיית מקבל אותי. 18 ואם עשה לך רעה או חיב הוא לך דבר, חשב זאת לחובתי. 19 אני, שאול, כותב זאת במו ידי - אני אשלם. ואינני צריך לומר לך שאתה חיב לי גם את נפשך! 20 כן, אחי, היה נא לי למועיל באדון; שובב את נפשי במשיח.
21 כיון שבטחתי בהענותך כתבתי לך, ויודע אני כי תעשה גם יותר ממה שאמרתי. 22 נוסף על כך, הכן לי מקום לינה, כי אני מקוה שהודות לתפלותיכם אשחרר ואנתן לכם.
23 דרישת שלום מאפפרס, חברי למאסר למען המשיח ישוע. 24 גם מרקוס, אריסטרכוס, דימס ולוקס, חברי לעבודה, דורשים בשלומך. 25 חסד האדון ישוע המשיח עם רוחכם.
$:אל העברים
1
 1 האלהים אשר דבר מקדם פעמים רבות ובדרכים רבות אל האבות ביד הנביאים, 2 דבר אלינו באחרית הימים האלה ביד הבן אשר שם ליורש כל ובידו גם עשה שמים וארץ; 3 הוא זהר כבודו וצלם עצמותו ונושא כל בדברו רב הגבורה, ולאחר שעשה טהור חטאים ישב לימין הגדלה במרומים 4 והיה לגדול במאד מן המלאכים, כהיות השם שירש נעלה משלהם, 5 כי אל מי מהמלאכים אמר מעולם,
בני אתה
אני היום ילדתיך?
ועוד,
אני אהיה לו לאב
והוא יהיה לי לבן?
6 ועוד, כאשר הוא מביא את הבכור אל העולם, הוא אומר,
והשתחוו לו כל אלהים.
7 ועל המלאכים הוא אומר,
עשה מלאכיו רוחות,
משרתיו אש להט.
8 אך על הבן הוא אומר,
כסאך אלהים, עולם ועד,
שבט מישר שבט מלכותך.
9 אהבת צדק ותשנא רשע,
על כן משחך אלהים, אלהיך,
שמן ששון מחבריך.
10 ועוד,
אתה אדני לפנים הארץ יסדת,
ומעשה ידיך שמים;
11 המה יאבדו ואתה תעמד,
וכלם כבגד יבלו;
12 כלבוש תחליפם ויחלפו,
ואתה הוא ושנותיך לא יתמו.
13 ואל מי מן המלאכים אמר מעולם,
שב לימיני עד אשית איביך הדם לרגליך?
14 האין כלם רוחות שרת, שלוחים לשרות למען העתידים לרשת ישועה?
2
 1 על כן חיבים אנו לשים לבנו ביתר שאת אל הדברים ששמענו, פן נסור מן הדרך. 2 הרי אם הדבר אשר נאמר בפי מלאכים קבל תקף, ועל כל עברה ומרי נתן גמול צודק, 3 איך נמלט אנחנו אם לא נשים לב לישועה גדולה כזאת אשר בתחלה נאמרה בפי האדון ואשרה לנו על ידי שומעיו? 4 וגם אלהים העיד עליה באותות ובמופתים ובכל מיני גבורות, ובמתנות רוח הקדש אשר חלק כרצונו. 5 הן לא תחת יד המלאכים שת את העולם הבא אשר אנו מדברים עליו. 6 אבל במקום אחד העיד מישהו לאמר:
מה אנוש כי תזכרנו
ובן אדם כי תפקדנו?
7 ותחסרהו מעט מאלהים,
וכבוד והדר תעטרהו,
ותמשילהו במעשי ידיך;
8 כל שתה תחת רגליו.
הנה בהשיתו הכל תחתיו לא השאיר דבר שלא הושת תחתיו. אך כעת עדין אין אנו רואים כי הכל הושת תחתיו. 9 אבל רואים אנו את ישוע מעטר בכבוד והדר משום שסבל מות, הוא אשר חסר מעט ממלאכים, כדי שבחסד אלהים יטעם מות בעד הכל.
10 אכן הוא אשר הכל למענו והכל על ידיו יאה היה לו, בהביאו בנים רבים לכבוד, להשלים על ידי סבל את מכונן ישועתם. 11 הן גם המקדש גם המקדשים כלם מאחד המה, ולכן אינו בוש מקרא להם אחים, 12 באמרו,
אספרה שמך לאחי
בתוך קהל אהלל.
13 ועוד,
וקותי לו,
ועוד,
הנה אנכי והילדים אשר נתן לי יהוה.
14 וכיון שלילדים היתה שתפות של בשר ודם, כמו כן גם הוא שתף עצמו בבשר ודם כדי שישבית על ידי מותו את זה שבידו ממשלת המות - הוא השטן, 15 וישחרר את אלה שבגלל אימת המות היו נתונים לעבדות כל ימי חייהם. 16 הן לא במלאכים הוא תומך, אלא בזרע אברהם. 17 לפיכך היה עליו להדמות לאחיו בכל דבר, למען יהיה כהן גדול רחמן ונאמן בעניני אלהים לכפר על חטאי העם; 18 כי מאחר שהוא עצמו סבל כאשר התנסה, הוא יכול לעזר לאלה אשר נתונים בנסיון.
3
 1 לכן, אחי הקדושים, אשר חלקכם בקריאה שמימית, התבוננו אל השליח והכהן הגדול של הכרזת אמונתנו, ישוע, 2 הנאמן למכונן אותו, כמו שהיה גם משה בכל ביתו; 3 והרי הוא נמצא ראוי לכבוד רב יותר משזכה לו משה, באותה מדה שבונה הבית נכבד יותר מן הבית. 4 הן כל בית יש לו בונה, אך בונה הכל הוא האלהים. 5 משה אמנם היה נאמן בכל ביתו, כעבד, לשם עדות על הדברים אשר היו עתידים להאמר, 6 אבל המשיח הוא כבן על ביתו; ואנחנו ביתו, אם נחזיק עד קץ בבטחון ובתקוה שאנו מתהללים בה. 7 על כן, כמאמר רוח הקדש,
היום אם בקלו תשמעו;
8 אל תקשו לבבכם כמריבה,
כיום מסה במדבר,
9 אשר נסוני אבותיכם,
בחנוני גם ראו פעלי ארבעים שנה.
10 לכן אקוט בדור
ואמר, עם תעי לבב הם,
והם לא ידעו דרכי.
11 אשר נשבעתי באפי
אם יבאון אל מנוחתי.
12 השמרו, אחי, שלא יהיה באיש מכם לב מרשע וחסר אמונה, הסוטה מאלהים חיים. 13 עודדו איש את רעהו יום יום, כל עוד הזמן מכנה היום, למען לא יקשה לב איש מכם בנכלי החטא. 14 הן נהיינו שתפים למשיח אם נחזיק ללא הרף, עד הסוף, בבטחון אשר התחלנו בו, 15 בעוד שנאמר היום אם בקלו תשמעו, אל תקשו לבבכם כמריבה; 16 כי מי השומעים אשר רבו אם לא כל יוצאי מצרים ביד משה? 17 ובמי נקטה נפשו ארבעים שנה? הלא בחוטאים אשר נפלו פגרים במדבר? 18 ולמי נשבע שלא יבואו אל מנוחתו אם לא לסוררים? 19 אנחנו רואים כי לא יכלו לבוא משום שלא האמינו.
4
 1 לכן, בעוד עומדת ההבטחה להכנס אל מנוחתו, ראוי לנו לחשש שמא ימצא איש מכם מאחר להכנס. 2 הרי גם אנחנו התבשרנו כמוהם, אך הדבר שנשמע לא הועיל להם משום שלא התמזג עם אמונה בקרב השומעים. 3 אנחנו המאמינים נכנסים למנוחה, כשם שאמר, אשר נשבעתי באפי אם יבאון אל מנוחתי, אף כי מהוסד תבל השלמו המעשים, 4 שכן במקום אחד הוא אומר על היום השביעי, וישבת אלהים ביום השביעי מכל מלאכתו. 5 וכאן שוב, אם יבאון אל מנוחתי. 6 ומאחר שיש אשר נותר להם להכנס אליה ואלה שהתבשרו בראשונה לא נכנסו בגלל המרי, 7 שוב יעד יום מסים - היום - באמרו בפי דוד כנאמר לעיל, וזאת לאחר זמן רב, היום אם בקלו תשמעו, אל תקשו לבבכם.
8 אלו הביאם יהושע אל המנוחה, לא היה מדבר אחרי כן על יום אחר. 9 לפיכך נותרה מנוחת שבת לעם אלהים. 10 הן הנכנס אל מנוחתו גם הוא שבת ממלאכתו, כמו האלהים משלו. 11 לכן נחתר נא להכנס אל המנוחה ההיא, פן יכשל איש ויהיה לממרה כמוהם; 12 שהרי דבר האלהים חי ופועל, וחד הוא מחרב פיפיות וחודר עד להבדיל בין נפש לרוח ובין פרקים למח העצמות, ובוחן מחשבות הלב וכונותיו. 13 אין שום נברא נסתר מעיניו; הכל חשוף וגלוי לעיני מי שלפניו עלינו לתת דין וחשבון. 14 וכיון שיש לנו כהן גדול עליון אשר עבר דרך השמים, הלא הוא ישוע בן האלהים, נחזיקה בהכרזת אמונתנו.
15 כי אין לנו כהן גדול שאינו יכול לחוש עמנו את חלשותינו, אלא אחד שהתנסה בכל כמונו מבלי חטא. 16 על כן נקרבה בבטחון אל כס החסד לקבל רחמים ולמצא חסד לעזרה בעתה.
5
 1 כל כהן גדול הלקוח מקרב בני אדם, ממנה למען בני אדם על עניני אלהים כדי להקריב מנחות וזבחים על חטאים. 2 הוא יכול לחמל על השוגגים והתועים, משום שגם הוא מקף חלשה. 3 מסבה זאת הוא חיב להקריב על חטאים גם בעד העם וגם בעד עצמו. 4 ואין איש לוקח לעצמו את הכבוד זולתי הנקרא מטעם אלהים, כאהרן.
5 כן גם המשיח לא נטל לעצמו את הכבוד להיות כהן גדול, אלא קבל זאת מאת האומר אליו, בני אתה, אני היום ילדתיך; 6 כמו שגם במקום אחר הוא אומר, אתה כהן לעולם על דברתי מלכי צדק.
7 ובימי היותו בגוף בשר ודם, הקריב תפלות ותחנונים בצעקה גדולה ובדמעות אל היכול להושיעו ממות, ואמנם נשמע בגלל יראת האלהים שבו. 8 ואף כי היה הבן, מסבלותיו למד לצית. 9 וכאשר השלם היה למקור של ישועת עולמים לכל המציתים לו, 10 ואלהים קרא לו, כהן גדול על דברתי מלכי צדק. 11 על זאת יש לנו לומר דברים רבים, אך קשה להסבירם מפני שכבדו אזניכם. 12 הנה בזמן שעליכם להיות כבר מורים, שוב צריכים אתם למישהו שילמד אתכם את ראשית יסודות דברי אלהים ונהייתם זקוקים לחלב ולא למזון מוצק. 13 הן כל מי שמאכלו חלב איננו מבין בדברי צדק, כי עודנו תינוק. 14 אך המאכל המוצק הוא למבגרים, אלה אשר חושיהם הרגלו על ידי הנסיון המעשי להבחין בין טוב לרע.
6
 1 לכן, לאחר שעזבנו את השלב הראשון של דבר המשיח, נתקדם נא אל הבגרות ואל נשוב להניח יסודות של חזרה בתשובה ממעשים מתים, אמונה באלהים, 2 תורת הטבילות, סמיכת ידים, תחית המתים, ומשפט עולם. 3 וזאת נעשה אם ירצה אלהים. 4 הן אלה שכבר הוארו עיניהם וטעמו ממתנת השמים ונתן להם חלקם ברוח הקדש 5 וטעמו את דבר אלהים הטוב וכחות העולם הבא, 6 ונסוגו - אי אפשר לחדש אותם עוד לתשובה, בהיותם צולבים להם מחדש את בן האלהים ושמים אותו לחרפה. 7 הרי אדמה השותה את הגשם היורד עליה פעמים רבות ומוציאה עשב טוב לעובדים אותה, נושאת ברכה מאת אלהים. 8 אבל אם תצמיח קוצים ודרדרים, פסולה היא וקרובה לקללה וסופה להשרף.
9 גם בדברנו כך בטוחים אנו בכם, אהובי, בנוגע לדברים הטובים יותר הטומנים בחבם ישועה; 10 שכן אלהים לא יעות צדק ולא ישכח את פעלכם ואת האהבה שהראיתם למען שמו בכך ששרתם את הקדושים ועודכם משרתים אותם. 11 חפצים אנו שכל אחד מכם יראה את אותה שקידה בעמדו בבטחון התקוה עד הסוף, 12 כדי שלא תהיו לנרפים, אלא תלכו בעקבותם של היורשים את ההבטחות על ידי אמונה וארך רוח. 13 כאשר אלהים הבטיח את הבטחתו לאברהם הוא נשבע בנפשו, מפני שאין גדול ממנו אשר בו הוא יכול להשבע. 14 הוא אמר, כי ברך אברכך והרבה ארבה אותך. 15 וכך, בעמדו בארך רוח, השיג אברהם את אשר הבטח. 16 בני אדם נשבעים בגדול מהם, והשבועה היא להם חותם של אמת השם קץ לכל דין ודברים.
17 וכאשר רצה אלהים להראות ביתר תקף ליורשי ההבטחה כי כונתו אינה נתנת לשנוי, התחיב בשבועה. 18 באפן זה, על סמך שני דברים בלתי משתנים שחלילה לאלהים לשקר בהם, אנחנו הנמלטים נתעודד מאד לאחז בתקוה המנחת לפנינו; 19 תקוה שהיא כעגן בטוח ויציב לנפשנו ומגיעה אל מבית לפרכת, 20 אל המקום אשר ישוע, החלוץ העובר לפנינו, נכנס בעדנו והיה לכהן גדול לעולם על דברתי מלכי צדק.
7
 1 מלכי צדק זה, מלך שלם, כהן לאל עליון, אשר יצא לקראת אברהם בשוב אברהם מהכות את המלכים וברך אותו, 2 ואשר אברהם חלק לו מעשר מכל, פרוש שמו בראשונה מלך צדק; והוא גם מלך שלם, שפרושו מלך השלום; 3 בלא אב, בלא אם, בלא ציון יוחסין, אין תחלה לימיו וגם לא סוף לחייו, ובהיותו דומה לבן האלהים הוא נשאר כהן לתמיד.
4 ראו מה גדול הוא זה אשר אברהם אבינו נתן לו מעשר ממיטב השלל. 5 הלא בני לוי, היורשים את הכהנה, צוו על פי התורה לקחת מעשר מן העם, כלומר מאחיהם, הגם שהללו יוצאי ירך אברהם. 6 אבל הוא אשר לא התיחש על משפחתם לקח מעשר מאברהם וברך את זה שהיו לו ההבטחות. 7 אין עוררים על כך שהקטן יברך מפי הגדול ממנו. 8 והנה כאן לוקחים את המעשר בני אדם שסופם למות, אך שם - מי שהועד עליו שהוא חי. 9 ואפשר לומר שגם לוי, מקבל המעשרות, נתן מעשר על ידי אברהם, 10 כי היה בחלצי אביו אברהם בצאת מלכי צדק לקראתו.
11 לכן אלו השגה שלמות על ידי כהנת לוי, שבזמנה קבל העם את התורה, מה צרך עוד שיקום כהן אחר על דברתי מלכי צדק ולא יקרא על דברתי אהרן? 12 אכן כאשר משתנית הכהנה, מן ההכרח שתשתנה גם התורה. 13 ומי שנאמר עליו הדבר הזה שיך לשבט אחר אשר איש מבניו לא שרת במזבח. 14 הן גלוי וידוע שאדוננו צמח מיהודה, שבט אשר משה לא דבר עליו דבר בענין כהנה. 15 וזה ברור עוד יותר כאשר, בדומה למלכי צדק, קם כהן אחר 16 שהיה לכהן לא על פי תורת חקים התלויה בבשר ודם, אלא מתקף כח החיים שאין להם הפסק. 17 הן העיד עליו, אתה כהן לעולם על דברתי מלכי צדק. 18 ואכן המצוה שנתנה בעבר מתבטלת בגלל חלשתה ואי יכלתה להועיל, 19 שכן התורה לא השלימה דבר; לעמת זאת באה תקוה טובה יותר ועל ידיה אנחנו מתקרבים לאלהים.
20 וכשם שזה לא היה בלי שבועה - 21 אמנם הללו היו לכהנים בלי שבועה, אך הוא בשבועה, על ידי האומר לו, נשבע יהוה ולא ינחם, אתה כהן לעולם על דברתי מלכי צדק - 22 כך גם טובה יותר הברית אשר ישוע נהיה ערב לה. 23 ורבים היו לכהנים, כי המות מנעם מלהמשיך בכהנה. 24 אבל זה, מכיון שהוא נשאר לעולם, יש לו כהנה שאיננה עוברת. 25 לכן הוא גם יכול להושיע לנצח את הבאים לאלהים דרכו, כי חי הוא תמיד כדי להפגיע בעדם.
26 אכן כהן גדול כזה יאה לנו - קדוש, תמים, טהור, נבדל מחוטאים ונשא מעל השמים, 27 אשר אינו צריך יום יום, ככהנים הגדולים, תחלה להקריב קרבנות על חטאיו ואחרי כן על חטאי העם; כי זאת עשה אחת ולתמיד בהקריבו את עצמו. 28 הן התורה מנתה בני אדם חלשים לתפקיד של כהנים גדולים, אך דבר השבועה שנאמר לאחר התורה העמיד את הבן אשר השלם לעולם.
8
 1 עקר הדברים שנאמרו הוא: יש לנו כהן גדול היושב לימין כסא הגדלה בשמים, 2 והוא משרת בקדש ובמשכן האמתי אשר כונן יהוה ולא אדם. 3 כל כהן גדול תפקידו להקריב מנחות וזבחים; לכן צריך שגם זה יהיה לו מה להקריב. 4 אלו היה בארץ לא היה כהן, כי יש פה כהנים המקריבים מנחות לפי התורה 5 ומשרתים בקדש לפי תבנית וצל של הדברים השמימיים, כפי שצוה משה בבואו להקים את המשכן; הן אמר אליו, ראה ועשה הכל כתבנית אשר אתה מראה בהר. 6 והנה ישוע השיג כהנה נעלה יותר, באותה מדה שהוא מתוך של ברית מעלה יותר אשר נוסדה על הבטחות טובות יותר.
7 אלו היתה הברית הראשונה בלי חסרון, לא היה נדרש מקום לשניה. 8 הלא בהוכיחו אותם הוא אומר:
הנה ימים באים, נאם יהוה,
וכרתי את בית ישראל ואת בית יהודה ברית חדשה;
9 לא כברית אשר כרתי את אבותם
ביום החזיקי בידם להוציאם מארץ מצרים,
אשר המה הפרו את בריתי
ואנכי בחלתי בם, נאם יהוה.
10 כי זאת הברית אשר אכרת את בית ישראל
אחרי הימים ההם, נאם יהוה:
נתתי את תורתי בקרבם
ועל לבם אכתבנה,
והייתי להם לאלהים
והמה יהיו לי לעם,
11 ולא ילמדו עוד איש את רעהו
ואיש את אחיו לאמר, דעו את יהוה;
כי כולם ידעו אותי
למקטנם ועד גדולם.
12 כי אסלח לעונם,
ולחטאתם לא אזכר עוד.
13 הנה באמרו ברית חדשה ישן את הראשונה ומה שנושן ומזקין קרוב לחלף.
9
 1 ובכן לברית הראשונה היו גם דיני עבודה וגם מקדש גשמי בארץ; 2 כי הוקם משכן חיצון אשר בו המנורה והשלחן ולחם הפנים, והוא נקרא קדש. 3 ומבית לפרכת השניה משכן הנקרא קדש הקדשים 4 ובו מזבח זהב לקטרת וארון הברית המצפה זהב סביב. ובארון צנצנת זהב אשר המן בתוכה, מטה אהרן אשר פרח, ולוחות הברית; 5 וממעל לו כרובי הכבוד הסוככים על הכפרת. לא נדבר כעת על כל אחד ואחד מהם.
6 בהיות כל אלה ערוכים כך, נכנסים הכהנים בקביעות אל המשכן החיצון למלא את שרותם. 7 אבל אל המשכן הפנימי נכנס הכהן הגדול לבדו פעם אחת בשנה, לא בלי דם אשר הוא מקריב בעד עצמו ובעד שגגות העם. 8 בזאת רוח הקדש מודיעה שהדרך אל הקדש אינה נגלית כל עוד המשכן החיצון עומד על מכונו, 9 וזה משל לזמן הזה, כאשר מקריבים מנחות וזבחים שאינם יכולים להביא את משרת הקדש לידי שלמות במצפונו, 10 ושאינם אלא כרוכים במאכל ובמשקה ובמיני טבילות - פקודי תורה חיצוניים אשר נתנו עד עת תקון.
11 אבל המשיח, בבואו להיות כהן גדול לטובות העתידות, עבר במשכן גדול ומשלם יותר שאינו מעשה ידים - כלומר, שאינו שיך לבריאה הזאת 12 ובדמו הוא, ולא בדם שעירים ועגלים, נכנס אחת ולתמיד אל הקדש והשיג פדות עולמים; 13 שכן אם דם פרים ושעירים ואפר הפרה, בהזרקם על הטמאים, יקדשו עד כדי לטהר את הגוף, 14 על אחת כמה וכמה דמו של המשיח אשר הקריב עצמו לאלהים ברוח עולמים ובלא מום - יטהר את מצפוננו ממעשי מות כדי שנעבד את אלהים חיים.
15 לכן הוא מתוך לברית חדשה, ועל ידי כך - מאחר שמת לפדות מן הפשעים אשר נעשו בימי הברית הראשונה - יקבלו המקראים את נחלת עולם המבטחת. 16 הן בהמצא צואה צריך שיאשר דבר מותו של בעל הצואה; 17 כי רק במות המת תכן הצואה, ואין לה תקף כל עוד חי בעל הצואה. 18 לכן גם חנכת הברית הראשונה לא היתה בלי דם; 19 כי ככלות משה לומר לכל העם כל מצוה לפי התורה, לקח את דם העגלים והשעירים עם מים ותולעת שני ואזוב, וזרק אותם על הספר ועל כל העם, 20 באמרו, הנה דם הברית אשר צוה אתכם אלהים. 21 וכן גם על המשכן ועל כל כלי השרת הזה את הדם. 22 אכן על פי התורה כמעט הכל מטהר בדם, ובלא שפיכת דם אין מחילה. 23 לכן היה צריך לטהר על ידי אלה את הדברים אשר הם תבנית הדברים הנמצאים בשמים, אבל הדברים השמימיים עצמם דורשים זבחים טובים מאלה. 24 הרי המשיח לא נכנס אל מקדש אשר נעשה בידי אדם ואשר הוא בבואה של האמתי, כי אם בא אל עצם השמים להראות עתה בעדנו לפני האלהים 25 אף לא בא להקריב את עצמו פעמים רבות, ככהן הגדול הנכנס שנה בשנה אל הקדש בדם אשר אינו דמו; 26 שאם כן, היה צריך לסבל פעמים רבות מאז הוסד תבל. אבל כעת נגלה פעם אחת, בקץ העולמים, להסיר את החטא בקרבן עצמו. 27 וכשם שנגזר על בני אדם למות פעם אחת ואחרי כן המשפט, 28 כך גם המשיח, אחרי שהקרב פעם אחת לשאת חטאי רבים, יופיע שנית  שלא לענין החטא - למחכים לו לישועה.
10
 1 התורה, אשר צל הטובות העתידות בה ולא עצם צלם הדברים, אף פעם אינה יכולה להביא לידי שלמות על ידי אותם הקרבנות את הבאים להקריבם בהתמדה שנה בשנה. 2 אלו יכלה לעשות כן, היתה מפסקת הקרבתם; כי לאחר שהמשרתים בקדש היו נטהרים פעם אחת, לא היתה בהם עוד הכרת חטא. 3 אבל יש בקרבנות הללו זכרון חטאים מדי שנה בשנה, 4 שכן דם פרים ושעירים אינו יכול להסיר חטאים.
5 לכן בהכנסו אל העולם הוא אומר:
זבח ומנחה לא חפצת,
גוף כוננת לי;
6 עולה וחטאה לא שאלת.
7 אז אמרתי: הנה באתי
במגלת ספר כתוב עלי
לעשות רצונך, אלהי.
8 באמרו לעיל, זבח ומנחה ועולה וחטאה לא חפצת אף לא שאלת, אשר מקריבים אותם על פי התורה, 9 ובאמרו אחרי כן, הנה באתי לעשות רצונך, מסיר הוא את הראשונה כדי להקים את השניה. 10 ובאותו הרצון מקדשים אנחנו על ידי הקרבת גופו של ישוע המשיח פעם אחת ולתמיד.
11 כל כהן עומד יום יום לשרת בקדש ומקריב פעמים רבות את אותם הקרבנות אשר אף פעם אינם יכולים להסיר חטאים. 12 אבל זה, לאחר שהקריב קרבן אחד על החטאים, ישב לימין האלהים לתמיד 13 ומאז הוא מחכה עד אשר יושתו אויביו הדום לרגליו, 14 שכן בקרבן אחד השלים לתמיד את המקדשים. 15 וגם רוח הקדש מעידה לנו על זאת, כי לאחר שאמר,
16 זאת הברית אשר אכרת אתם
אחרי הימים ההם, נאם יהוה:
נתתי את תורתי בקרבם
ועל לבם אכתבנה,
17 הוא אומר,
ולעונם ולחטאתם לא אזכר עוד.
18 ובמקום שהללו נסלחים אין עוד קרבן על חטאים. 19 לכן, אחי, מכיון שיש לנו בטחון להכנס אל הקדש בדם ישוע, 20 בדרך חדשה וחיה אשר הוא חנך לנו דרך הפרכת, שהיא בשרו, 21 ובהיות לנו כהן גדול על בית אלהים, 22 נתקרבה נא בלבב שלם ובמלוא ודאות האמונה, כשלבותינו מטהרים מהרשעת מצפון והגוף רחוץ במים טהורים. 23 נחזיקה נא בתקוה שאנו מצהירים עליה ואל נמוט, שכן נאמן המבטיח. 24 נשים לבנו איש אל רעהו, לעורר זה את זה לאהבה ולמעשים טובים. 25 בל נזניח את התכנסותנו כמנהג כמה אנשים, כי אם נעודד איש את רעהו, וביחוד בראותכם כי קרב היום.
26 הן אם נחטא בזדון לאחר שקבלנו את ידיעת האמת, לא ישאר עוד קרבן לכפר על חטאים, 27 אלא צפית חרדה לדין, ולהט אש אשר תאכל את האויבים. 28 המפר את תורת משה יומת בלי חמלה על פי שני עדים או על פי שלשה עדים. 29 כמה וכמה גדול יותר יהיה, לפי דעתכם, הענש הראוי למי שרומס ברגלו את בן האלהים ומזלזל בדם הברית אשר הוא מקדש בו ומחרף את רוח החסד? 30 הרי מכירים אנחנו את מי שאמר, לי נקם ושלם, וגם ידין יהוה עמו. 31 אכן נורא לנפל ביד אלהים חיים!
32 זכרו את הימים הראשונים, כאשר אורו עיניכם ועמדתם במאבק קשה ובצרות. 33 פעמים סבלתם חרפות וצרות לעיני כל, ופעמים השתתפתם עם אלה אשר סבלו כזאת; 34 כי אכן צר היה לכם על האסירים, ואת גזלת רכושכם סבלתם בשמחה, מתוך ידיעה שיש לכם בשמים קנין טוב יותר, יציב וקים. 35 לכן אל תשליכו את בטחונכם אשר גדול שכרו, 36 שהרי צריכים אתם לסבלנות כדי לקבל את המבטח לאחר שתעשו את רצון אלהים; 37 כי
עוד מעט קט והבא יבוא, ולא יאחר.
38 צדיק באמונתו יחיה;
ואם יסוג לא רצתה נפשי בו.
39 אבל אנחנו איננו מן הנסוגים אלי אבדון, כי אם בני האמונה לשם ישועת הנפש.
11
 1 האמונה היא בטחון בממשות הדברים המקוים, הוכחת דברים שאינם נראים. 2 בגללה הועד על הקדמונים.
3 באמונה נבין כי העולמים הוכנו בדבר אלהים, באפן שהנראה נתהוה מן הבלתי נראה.
4 מתוך אמונה הביא הבל לאלהים קרבן טוב מזה שהביא קין; בגללה הועד עליו כי צדיק הוא, שכן אלהים העיד על מתנותיו, ובגללה הוא מדבר עדין גם לאחר שמת. 5 בזכות אמונה לקח חנוך בלי לראות מות, ואיננו, כי לקח אתו אלהים. והועד עליו לפני הלקחו כי את האלהים התהלך. 6 ובלי אמונה אי אפשר להיות רצוי לאלהים, כי כל הקרב אל אלהים צריך להאמין שהוא קים והוא נותן גמול לדורשיו. 7 מתוך אמונה בנה נח תבה להצלת ביתו, בהיותו ירא אחרי שהזהר על דברים אשר עוד לא נראו, ובאמונתו הרשיע את העולם והיה ליורש הצדקה המיסדת על אמונה.
8 מתוך אמונה צית אברהם בהקראו לצאת אל מקום שהיה עתיד לקבל לנחלה, והוא יצא מבלי לדעת לאן ילך. 9 מתוך אמונה התגורר בארץ ההבטחה כגר בארץ זרה, בשבתו באהלים עם יצחק ויעקב אשר ירשו עמו את אותה ההבטחה; 10 כי חכה לעיר שיש לה יסודות, שאדריכלה ומקימה הוא האלהים. 11 מתוך אמונה קבלה גם שרה כח להרות אף לאחר שהזדקנה, שכן חשבה את המבטיח לנאמן. 12 על כן גם מאחד, שהיה בבחינת מת, יצאו ככוכבי השמים לרב וכחול על שפת הים אשר לא יספר.
13 בעודם מחזיקים באמונה מתו כל אלה בלי שהשיגו את הדברים המבטחים, ואולם ראו אותם מרחוק וקדמו אותם בברכה כשהם מודים כי זרים וגולים הם בארץ. 14 הן המדברים כך מצהירים שהם מבקשים להם ארץ מושב. 15 ואלו כונו דעתם על הארץ ההיא אשר יצאו ממנה, היה להם זמן לשוב אליה. 16 אך עתה נכספים הם לטובה ממנה, לארץ מושב שמימית. לכן לא בוש בהם האלהים להקרא אלהיהם, שהרי הכין להם עיר. 17 מתוך אמונה הקריב אברהם את יצחק בעת שנסה; הוא שקבל את ההבטחות הקריב את יחידו, 18 הוא שנאמר לו, כי ביצחק יקרא לך זרע, 19 בחשבו בלבו כי האלהים יכול להקים אפלו מעם המתים; משם, בבחינת משל, אף קבל אותו. 20 מתוך אמונה ברך יצחק את יעקב ואת עשו בנוגע לדברים עתידים לבוא. 21 מתוך אמונה ברך יעקב לפני מותו את שני בני יוסף, וקד מעל ראש המטה. 22 מתוך אמונה הזכיר יוסף לפני מותו את יציאת בני ישראל וצוה על אודות עצמותיו.
23 כשנולד משה, מתוך אמונה הסתירוהו הוריו במשך שלושה חדשים; כי ראו שנאה הילד, ולא פחדו מגזרת המלך. 24 כאשר גדל משה, מתוך אמונה סרב להקרא בן לבת פרעה 25 ובחר להתענות עם עם אלהים מלהתענג לשעה בתענוגי החטא. 26 הוא חשב את חרפת המשיח לעשר גדול מאוצרות מצרים, כי נשא עיניו אל הגמול. 27 באמונה עזב את מצרים ולא פחד מזעם המלך, כי עמד בעז כרואה את מי שאיננו נראה. 28 מתוך אמונה עשה את הפסח ואת נתינת הדם כדי שלא יגע בהם מכה הבכורים. 29 באמונה עברו בים סוף כמו ביבשה, דבר שנסו המצרים וטבעו. 30 בגלל אמונה נפלו חומות יריחו אחרי שהקיפו אותן שבעת ימים. 31 בזכות אמונה לא נספתה רחב הזונה עם הסוררים, שכן קבלה את המרגלים בשלום.
32 ומה עוד אמר? הן תקצר העת מלספר על גדעון וברק ושמשון ויפתח ודוד ושמואל והנביאים, 33 אשר על ידי אמונה הכניעו ממלכות, פעלו צדק, השיגו הבטחות, סגרו פי אריות, 34 כבו להבות אש, נמלטו מפי חרב, התחזקו מחלשה, עשו חיל במלחמה והביסו צבאות זרים. 35 נשים קבלו את מתיהן שקמו לתחיה. אחרים ענו עד מות ולא הסכימו להנצל, למען ישיגו תחיה טובה יותר. 36 אחרים התנסו בחרפת לעג והלקאות שוטים וגם בכבלים וכלא; 37 נסקלו, נסו בענויים, נסרו במשור, הומתו בחרב, נעו ונדו עטופי עורות כבשים ועזים, בסבלם מחסור, צרות והתעללות - 38 אכן העולם לא היה ראוי לאנשים אשר כאלה - ותועים היו במדבריות, בהרים, במערות ובנקיקי הארץ.
39 כל אלה, אף כי אמונתם העידה עליהם, לא ראו בקיום ההבטחה. 40 ואולם אלהים הכין לנו דבר טוב יותר, כדי שלא יובאו לידי שלמות בלעדינו.
12
 1 לכן גם אנחנו, אשר ענן עדים כזה אופף אותנו, נסירה נא כל מעמסה וגם את החטא הלוכד על נקלה, ובסבלנות נרוצה את המרוץ הערוך לפנינו, 2 בהביטנו אל ישוע מכונן האמונה ומשלימה, אשר בעד השמחה הערוכה לפניו סבל את הצלב ובז לחרפה, וישב לימין כסא האלהים. 3 התבוננו אל האחד שסבל התנגדות כזאת מאת החוטאים, כדי שלא תתעיפו ולא תרפה נפשכם.
4 עדין לא נלחמתם עד לדם במאבקכם עם החטא, 5 ושכחתם את מלות הנחם המדברות אליכם כאל בנים:
מוסר יהוה,
בני, אל תמאס,
ואל תקץ בתוכחתו;
6 כי את אשר יאהב יהוה יוכיח,
יכאיב את בן ירצה.
7 לשם מוסר סובלים אתם, ואלהים נוהג עמכם כעם בנים; כי איזהו הבן אשר אביו אינו מיסר אותו? 8 אך אם אתם בלא מוסר, אשר הכל נוטלים בו חלקם, אזי ממזרים אתם ולא בנים. 9 ועוד, האבות שהולידו את גופנו יסרו אותנו ואנו יראנו מהם, הלא כל שכן נכנע לפני אבי הרוחות ונחיה? 10 הם אמנם יסרונו ימים מעטים על פי מה שהם ראו לנכון, אך הוא להועיל מיסר אותנו, למען יהיה לנו חלק בקדשתו. 11 כל מוסר בעת בואו אינו נחשב לשמחה כי אם לעצב, אבל אחרי כן יתן פרי שלום וצדקה למתחנכים בו.
12 על כן אמצו ידים רפות וחזקו ברכים כושלות; 13 וכוננו נתיבות ישרות לרגליכם, למען לא יסטה הצולע כי אם ירפא.
14 רדפו שלום עם כל אדם, וגם את הקדשה שבלעדיה לא יראה איש את האדון. 15 השמרו פן יגרע איש מחסד אלהים; פן יפריע אתכם שרש פורה מרירות ויטמאו בו רבים; 16 פן יהיה איש זונה או חסר קדשה כעשו אשר בנזיד אחד מכר את בכורתו. 17 יודעים אתם כי אחרי כן, כאשר רצה לרשת את הברכה, נדחה; הוא לא מצא מקום לחזר בו, אף כי בקש זאת בדמעות. 18 הן לא באתם אל הר מוחשי ובוער באש, ולא אל אפלה וחשך וסערה, 19 ולא לקול שופר ולקול דברים אשר שומעיו בקשו שלא יוסיף לדבר עמם, 20 כי לא יכלו לשאת את מה שצוה, גם אם בהמה תגע בהר סקול תסקל; 21 והמראה היה נורא מאד עד כי משה אמר, ירא אני וחרד. 22 אתם באתם אל הר ציון ואל עיר אלהים חיים, אל ירושלים השמימית ואל רבבות המלאכים, אל עצרת, 23 אל קהלת הבכורים הכתובים בשמים, אל אלהים שופט הכל, אל רוחות הצדיקים שנעשו משלמים, 24 אל ישוע מתוך הברית החדשה ואל דם ההזיה המיטיב דבר מדם הבל.
25 לכן הזהרו פן תסרבו למדבר, שכן אם לא נמלטו אלה שסרבו למדבר על הארץ, על אחת כמה וכמה לא נמלט אנחנו אם נסור מהמדבר מן השמים, 26 אשר קולו הרעיש אז את הארץ ועתה הבטיח באמרו, עוד אחת ואני מרעיש לא את הארץ בלבד, אלא גם את השמים. 27 עוד אחת מצין את הסרת הדברים המתמוטטים - כגון דברים שנעשו - למען ישארו הדברים אשר לא ימוטו. 28 וכיון שאנו מקבלים מלכות אשר לא תמוט, נהיה נא מכירי טובה ובהכרה זאת נעבד את אלהים כרצונו, בחסידות וביראה; 29 כי אלהינו אש אוכלה הוא.
13
 1 תהא אהבת אחים קימת ביניכם. 2 הכנסת אורחים אל תשכחו, כי יש אשר הכניסו אל ביתם מלאכים מבלי לדעת זאת. 3 זכרו את האסורים כאלו הייתם במאסר עמהם; זכרו את המענים, כשם שגם אתם חיים בגוף. 4 חיי אישות יכבדו אצל הכל ויצועכם אל יחלל. את הזונים והנואפים ישפט אלהים. 5 רחקו מאהבת כסף ושמחו בחלקכם, כי הוא אמר, לא ארפך ולא אעזב. 6 על כן נבטח ונאמר, יהוה לי בעזרי, לא אירא מה יעשה לי אדם.
7 זכרו את מנהיגיכם אשר דברו אליכם את דבר אלהים; הביטו אל אחרית דרכם ולכו בעקבות אמונתם. 8 ישוע המשיח הוא הוא - אתמול, היום ולעולמים. 9 אל תסחפו על ידי תורות שונות וזרות; הן טוב לסעד את הלב בחסד ולא בדברי מאכל אשר לא הועילו למי שחי על פיהם. 10 יש לנו מזבח אשר אין רשות למשרתי המשכן לאכל מעליו. 11 הבהמות אשר דמן מובא אל הקדש ביד הכהן הגדול לכפרת החטא, גופותיהן נשרפות מחוץ למחנה. 12 לכן גם ישוע, כדי לקדש את העם בדמו, סבל מחוץ לשער. 13 על כן נצא נא אליו אל מחוץ למחנה ונשא את חרפתו; 14 כי אין לנו פה עיר קבע, אלא את זו שלעתיד לבוא מבקשים אנו. 15 לכן בכל עת נקריבה בתווכו זבח תודה לאלהים, כלומר, פרי שפתים המודות לשמו. 16 ואל תשכחו לגמל חסד ולשתף את הזולת באשר לכם, כי זבחים כאלה יערבו לאלהים.
17 שמעו בקול מנהיגיכם והכנעו להם, כי משגיחים הם על נפשותיכם כעתידים לתת דין וחשבון; נהגו כך, למען יעשו זאת בשמחה ולא באנחה, שאם לא כן אין זה לתועלת לכם.
18 התפללו בעדנו. בטוחים אנו כי שלם מצפוננו; רצוננו להתנהג בישר בכל דבר. 19 מפציר אני בכם מאד לעשות זאת, למען ינתן לי לשוב אליכם במהרה. 20 ואלהי השלום אשר בדם ברית עולם העלה מן המתים את רועה הצאן הגדול, את אדוננו ישוע, 21 הוא יכשיר אתכם לכל דבר טוב כדי שתעשו את רצונו, בפעלו בכם את הרצוי לפניו ביד ישוע המשיח, אשר לו הכבוד לעולמי עולמים. אמן.
22 ואני מבקש מכם, אחי, לקבל בסבלנות את דבר ההטפה, שהרי בקצרה כתבתי אליכם. 23 דעו כי טימותיאוס אחינו שלח לחפשי. אם יקדים לבוא, אבוא יחד אתו לראות אתכם.
24 דרשו בשלום כל מנהיגיכם וכל הקדושים. בני ארץ איטליה דורשים בשלומכם. 25 החסד עם כלכם. אמן.
$:אגרת יעקב
1
 1 יעקב, עבד אלהים ואדוננו ישוע המשיח, דורש בשלום שנים עשר השבטים שבגולה. 2 לשמחה גדולה חשבו זאת, אחי, כאשר אתם באים בכל מיני נסיונות, 3 שהרי יודעים אתם כי בחינת אמונתכם מביאה לידי סבלנות. 4 אבל שתהא הסבלנות שלמה בפעלה, למען תהיו שלמים ובלא דפי ולא יחסר לכם דבר. 5 איש מכם אם יחסר חכמה, יבקש מאלהים הנותן לכל בנדיבות ובלא גערה, ותנתן לו. 6 אך יבקש באמונה ובלי ספק, כי בעל ספק דומה לגלי הים הנדחפים וסוערים מפני הרוח. 7 אותו האיש אל יחשב כי יקבל משהו מאת יהוה, 8 בהיותו איש הפוסח על שתי הסעפים הפכפך בכל דרכיו. 9 יתהלל האח הדל ברוממותו, 10 והעשיר שיתהלל בשפלו, כי כציץ חציר הוא יחלף. 11 הן בעלות השמש הלוהטת ייבש החציר ויפל ציצו ויאבד חן מראהו; כן גם העשיר יבל בהליכותיו. 12 אשרי האיש המחזיק מעמד בנסיון, כי לאחר עמדו בנסיון יקבל את עטרת החיים אשר הבטיח האדון לאוהביו. 13 מי שמתנסה אל יאמר, אלהים מנסה אותי, שכן אלהים לא ינסה ברע ואין הוא מנסה איש. 14 אלא שכל איש מתנסה כאשר הוא נמשך ומתפתה בתאותו שלו. 15 אחרי כן תהרה התאוה ותלד חטא; והחטא כשישלם יוליד מות.
16 אל נא תטעו, אחי אהובי. 17 כל מתנה טובה וכל מתנה שלמה יורדת ממעל מאת אבי האורות אשר כל שנוי וכל צל חלוף אין בו. 18 הוא כרצונו הוליד אותנו בדבר האמת, למען נהיה בכורי יציריו. 19 על כן, אחי אהובי, יהא כל איש מהיר לשמע, בלתי נחפז לדבר וקשה לכעס, 20 שהרי כעס אדם לא יפעל צדקת אלהים. 21 לכן הסירו מעליכם כל טנוף ורב רשע, וקבלו בענוה את הדבר הנטוע אשר יכול להושיע את נפשותיכם.
22 היו עושי הדבר ולא רק שומעים, פן תרמו את עצמכם; 23 כי מי ששומע את הדבר ואינו עושה, כמוהו כאיש המביט על תאר פניו במראה; 24 הוא התבונן בעצמו והלך לו, ומיד שכח מה צורתו. 25 אבל המשקיף בתורה השלמה, תורת החרות, ועומד בה מבלי להיות שומע ושוכח, אלא עושה בפעל - איש זה מברך יהיה במעשהו.
26 מי שסבור שהוא עובד אלהים, ואיננו שם רסן ללשונו כי אם מתעה את לבו, עבודתו אינה אלא הבל. 27 זאת היא עבודת אלהים טהורה ותמימה לפני אלהים אבינו: לפקד את היתומים והאלמנות בצרתם, ולהשמר נקי מטמאת העולם.
2
 1 אחי, אל יהא בכם משוא פנים באמונת אדוננו ישוע המשיח, אדון הכבוד. 2 אם יבוא איש לבית הכנסת שלכם וטבעת זהב על ידו ולבושו הדור, ובא גם איש עני לבוש בגדים בלים, 3 והנה פונים אתם אל האיש אשר לבושו הדור ואומרים: שב לך פה בטוב; ולעני אתם אומרים: עמד שם או שב מתחת להדם רגלי - 4 האם אינכם מפלים בקרבכם בין איש לאיש והופכים להיות שופטים בעלי מחשבות רשע?
5 שמעו, אחי אהובי, הלא בעניי העולם הזה בחר אלהים להיות עשירי אמונה ויורשי המלכות אשר הבטיח לאוהביו. 6 ואתם בזיתם את העני. הלא העשירים מדכאים אתכם וסוחבים אתכם לבתי משפט. 7 הלא הם המגדפים את השם הטוב הנקרא עליכם. 8 אם באמת מקימים אתם את תורת המלכות, ככתוב, ואהבת לרעך כמוך, אזי היטבתם לעשות. 9 אבל אם אתם נוהגים במשוא פנים, חוטאים אתם והתורה תאשימכם כעוברי עברה. 10 הרי מי שמקים את כל התורה ונכשל בדבר אחד, אשם הוא בכל; 11 שכן האומר לא תנאף אמר גם לא תרצח, ואם אינך נואף אבל רוצח, עובר אתה על מצוות התורה. 12 דברו ועשו את מעשיכם כאנשים העתידים להשפט על פי תורה של חרות. 13 אין רחמים בדין למי שלא נהג ברחמים; הרחמים מתנשאים על הדין. 14 אחי, מה תועלת בדבר אם יאמר איש, יש לי אמונה, ואין לו מעשים? התוכל האמונה להושיעו? 15 אח או אחות אם יהיו בעירם ואין להם לחם חקם, 16 ואיש מכם יאמר להם, לכו לשלום, התחממו ואכלו לשבע, ולא תתנו להם צרכי גופם - מה הועלתם? 17 כך גם האמונה, אם אין בה מעשים, מתה היא כשלעצמה.
18 ואולם מישהו יאמר, אתה, יש לך אמונה; ואני, יש לי מעשים. הראני את אמונתך בבלי המעשים, ואני אראה לך את אמונתי מתוך מעשי. 19 אתה מאמין שהאלהים אחד הוא. היטבת לעשות! גם השדים מאמינים ואף רועדים. 20 איש בער, האם רצונך להוכח שאמונה בלי מעשים עקרה היא? 21 אברהם אבינו, האם לא במעשיו נצדק בהעלותו את יצחק בנו על המזבח? 22 הנך רואה כי האמונה עזרה למעשיו ומתוך המעשים השלמה האמונה, 23 והתקים הכתוב האומר, והאמן אברהם ביהוה ויחשבה לו צדקה, וגם נקרא אוהב אלהים. 24 הנכם רואים כי במעשים יצדק איש ולא באמונה לבדה. 25 וכן גם רחב הזונה, האם לא נצדקה במעשים כאשר אספה את שליחי יהושע אל ביתה ושלחה אותם בדרך אחרת? 26 כי כשם שהגוף בלא הרוח מת הוא, כן גם האמונה בלא מעשים מתה היא.
3
 1 אחי, אל יהיו רבים מכם למורים, שהרי ידעתם כי עלינו יהיה הדין חמור יותר. 2 והלא כלנו מרבים להכשל. מי שאינו נכשל בדבור, איש משלם הוא ויכול לשים רסן לכל גופו. 3 הנה בפי הסוסים שמים אנו רסן כדי שישמעו לנו, וכך מנהגים אנו את כל גופם. 4 והנה גם האניות, אף שגדולות הן ונהדפות ברוח עזה, הגה קטן ינהג אותן אל המקום שירצה ההגאי. 5 כן גם הלשון איבר קטן היא, ומדברת גדולות.
ראו איזו אש קטנה מבעירה יער גדול! 6 גם הלשון אש היא, עולם של עולה. הלשון נצבת בין איברינו ומטמאת את כל הגוף. היא מציתה את גלגל הויתנו ונצתת באש גיהנום. 7 כל מין בהמה ועוף ורמש וחיות הים, המין האנושי יכול להשתלט עליו, ואכן השתלט. 8 אבל הלשון אין אדם יכול להשתלט עליה; רעה היא וחסרת מעצור, ומלאה ארס מות. 9 בה מברכים אנו את האדון והאב, ובה מקללים אנו אנשים שנעשו בצלם אלהים. 10 מאותו הפה יוצאת ברכה וגם קללה. אחי, לא צריך שיהיה כדבר הזה. 11 היביע המעין מים מתוקים ומים מרים ממוצא אחד? 12 אחי, היוכל עץ התאנה לעשות זיתים, או התוכל הגפן לעשות תאנים? כן גם מקור מים מלוחים איננו מפיק מים מתוקים. 13 מי בכם חכם ונבון? יראה נא מתוך התנהגותו הטובה את מעשיו הנעשים בענוה וחכמה. 14 ואם קנאה מרה ומריבה בלבבכם, אל תתגאו. אל תשקרו באמת. 15 אין זו החכמה היורדת ממעל, אלא זו שהיא ארצית ונובעת מן היצר והשדים. 16 הן במקום שיש קנאה ומריבה, שם מהומה וכל מעשה רע. 17 אבל החכמה אשר ממעל, ראשית טהורה היא; לאחר זאת אוהבת שלום, סובלנית, נוחה להתרצות, מלאה רחמים ופרי טוב, ואין עמה משוא פנים וצביעות. 18 ולעושי שלום פרי הצדק נזרע בשלום.
4
 1 מאין הסכסוכים והמריבות אשר ביניכם? האם לא מתאוותיכם הנלחמות בתוך איבריכם? 2 אתם מתאוים ואין לכם. אתם הורגים ומקנאים ואינכם יכולים להשיג. אתם רבים ונלחמים ואין לכם מפני שאינכם מבקשים. 3 אתם מבקשים ואינכם מקבלים מפני שאתם מבקשים מתוך כונה רעה, כדי לבזבז בתאוותיכם. 4 מפירי נאמנות, האינכם יודעים כי ידידות עם העולם היא איבה לאלהים? לפיכך, מי שרוצה להיות ידיד לעולם הופך לאויב אלהים. 5 החושבים אתם כי לשוא אומר הכתוב: בקנאה משתוקק אלהים לרוח אשר השכין בנו? 6 ואולם נותן הוא יתר חן. לכן הכתוב אומר אלהים ללצים הוא יליץ ולענוים יתן חן. 7 על כן הכנעו לפני אלהים. התיצבו נגד השטן ויברח מפניכם. 8 קרבו לאלהים ויקרב אליכם. החוטאים, רחצו ידיכם! טהרו את לבבכם, הפכפכי הלב! 9 התענו והתאבלו ובכו; יהפך נא שחוקכם לאבל ושמחתכם ליגון. 10 השפילו עצמכם לפני יהוה והוא ירומם אתכם. 11 אחי, אל תדברו רעות איש ברעהו. המדבר רעה באחיו ודן את אחיו, מדבר רעה בתורה ודן את התורה. ואם תדין את התורה, אינך מקים התורה כי אם שופט. 12 אחד הוא המחוקק ושופט, הוא אשר יכול להושיע ולאבד. ומי אתה כי תשפט את עמיתך? 13 הוי האומרים, היום או מחר נלך לעיר פלונית, נעשה שם שנה אחת, נסחר ונעשה הון, 14 ואינכם יודעים מה ילד יום. מה הם חייכם? הלא אד אתם, הנראה לרגע ואחר כך נעלם. 15 ראוי היה שתאמרו, אם ירצה יהוה, נחיה ונעשה כזאת וכזאת. 16 אך הנה אתם עוד מתגאים בימרותיכם. כל גאוה כזאת רעה היא. 17 לכן היודע לעשות טוב ואיננו עושה, לחטא יחשב לו.
5
 1 הוי העשירים, בכו והילילו על הצרות הבאות עליכם. 2 עשרכם נרקב, ובגדיכם היו למאכל עש. 3 זהבכם וכספכם נחלדו, וחלודתם תהיה לעדות נגדכם ותאכל את בשרכם כמו אש. אוצר אצרתם לאחרית הימים! 4 הנה זועק שכר הפועלים קוצרי שדותיכם אשר הלינותם אותו, וצעקת הקוצרים באה באזני יהוה צבאות. 5 חייתם בארץ חיי תענוגות והוללות; סעדתם את לבכם כמו ביום זבח. 6 הרשעתם והרגתם את הצדיק והוא אינו קם עליכם. 7 לכן, אחי, התאזרו ארך רוח עד בוא האדון. הנה האכר מחכה לפרי האדמה היקר ומיחל לו בסבלנות עד שיזכה ליורה ומלקוש. 8 גם אתם התאזרו ארך רוח, כוננו את לבבכם, כי קרבה ביאת האדון. 9 אחי, אל תתלוננו איש על רעהו, למען לא תשפטו. הנה השופט עומד בפתח. 10 אחי, הנביאים אשר דברו בשם יהוה יהיו לכם לדגמה של סבל וארך רוח. 11 הן חושבים אנו למאשרים את העומדים בסבל. שמעתם על אודות עמידתו של איוב בסבל וראיתם את תכלית יהוה - כי רחום וחנון יהוה.
12 וראשית כל, אחי, אל תשבעו לא בשמים ולא בארץ ולא כל שבועה אחרת. יהא הכן שלכם כן, והלא שלכם לא, פן תפלו בידי הדין.
13 איש מכם אם יסבל, יתפלל. אם שמחה בלבו, יזמר תהלות. 14 אם יש חולה ביניכם, יקרא את זקני הקהלה ויתפללו בעדו במשחם אותו שמן בשם יהוה. 15 ותפלת האמונה תושיע את החולה, ויהוה יקים אותו; ואם חטא יסלח לו. 16 התודו על חטאיכם איש לפני רעהו והתפללו איש בעד רעהו, למען תרפאו. גדול כחה של תפלת צדיק בפעלתה. 17 אליהו היה אדם בעל רגשות כמונו; הוא התפלל בחזקה שלא יהיה מטר, ולא ירד מטר על הארץ שלוש שנים וששה חדשים. 18 הוא התפלל שנית, והשמים נתנו מטר והארץ הצמיחה את פריה.
19 אחי, אם איש מכם סוטה מן האמת ואיש אחר משיב אותו, 20 דעו כי המשיב את החוטא מסטית דרכו יושיע את נפשו ממות ויכסה על המון פשעים.
$:הראשונה של כיפא
1
 1 מאת פטרוס, שליח ישוע המשיח, אל תושבי תפוצות פונטוס, גלטיה, קפדוקיה, אסיה וביתיניה, הנבחרים 2 על פי ידיעתו מקדם של אלהים האב, בקדוש הרוח, אל ציות ישוע המשיח והזית דמו: חסד ושלום ישפעו עליכם למכביר. 3 ברוך האלהים אבי אדוננו ישוע המשיח אשר ברב רחמיו הוליד אותנו מחדש לתקוה חיה בתחית ישוע המשיח מן המתים, 4 לנחלה אשר לא תשחת, לא תטמא ולא תבל, הצפונה לכם בשמים, 5 לכם השמורים בגבורת אלהים, בזכות אמונה, אלי ישועה העתידה להגלות בעת קץ. 6 ובה שמחים אתם גם אם מן הצרך הוא שתתעצבו זמן מה בכל מיני מסות 7 כדי שאמונתכם הצרופה והיקרה הרבה יותר מזהב, הנשחת על אף הצרפו באש, תצא לתהלה ולכבוד ולתפארת בהתגלות ישוע המשיח; 8 הוא אשר אתם אוהבים אותו אף כי לא ראיתם אותו, ואשר כעת אינכם רואים אותו ובכל זאת מאמינים אתם בו וששים בשמחה מפארה ועצומה מספר, 9 בהשיגכם את תכלית אמונתכם, את ישועת נפשותיכם.
10 את הישועה הזאת חקרו ודרשו הנביאים שנבאו על החסד המיעד לכם. 11 הם חקרו מה העת והנסבות שהודיעה רוח המשיח אשר בקרבם, כשהעידה מראש על סבלות המשיח ועל הכבוד והתפארת שיבואו אחריהן. 12 ונגלה להם כי לא למען עצמם אלא למענכם שרתו בדברים ההם, אשר כעת השמעו לכם מפי המבשרים את הבשורה ברוח הקדש השלוחה מן השמים, דברים אשר מלאכים נכספים להשקיף אל תוכם. 13 לכן חגרו מתני שכליכם, היו ערנים וקוו בכל לבבכם לחסד הבא עליכם בהתגלות ישוע המשיח. 14 כבנים מציתים, אל תתנהגו לפי התאוות שהיו לכם בעבר כשהייתם חסרי דעת, 15 אלא היו גם אתם קדושים בכל דרכיכם כמו שקדוש הוא אשר קרא אתכם, 16 שהרי כתוב, קדשים תהיו כי קדוש אני.
17 ואם קוראים אתם אל האב, השופט בלי משוא פנים לפי מעשי איש ואיש, אזי התהלכו ביראה בימי מגוריכם עלי אדמות; 18 שהרי יודעים אתם כי לא בדבר נשחת, לא בכסף ולא בזהב, נפדיתם מדרככם התפלה שנחלתם מאבותיכם, 19 כי אם בדם יקר של שה תמים שאין בו מום, בדמו של המשיח 20 אשר נודע מקדם, לפני הוסד תבל, ונגלה באחרית הימים למענכם, 21 אתם אשר הודות לו מאמינים באלהים שהקימו מן המתים ונתן לו כבוד למען תהיה אמונתכם ותקותכם באלהים.
22 וכיון שטהרתם את נפשותיכם בציתכם לאמת והגעתם אלי אחוה שאין בה חנפה, אהבו זה את זה בכל לבבכם ומאדכם; 23 שהרי נולדתם מחדש לא מזרע נשחת כי אם מבלתי נשחת, בדבר אלהים החי וקים.
24 הן כל הבשר חציר
וכל חסדו כציץ השדה.
יבש חציר, נבל ציץ,
25 ודבר אלהינו יקום לעולם.
והוא הדבר אשר בשרו לכם.
2
 1 ועתה הסירו מעליכם כל רשע וכל מרמה, את הצביעות והקנאה וכל לשון הרע, 2 וכעוללים אשר זה מקרוב נולדו התאוו לחלב הזך של הדבר, למען תגדלו באמצעותו לישועה, 3 אם אמנם טעמתם כי טוב האדון 4 אשר אתם נגשים אליו - אבן חיה שמאסוה בני אדם, אך נבחרה ויקרה לאלהים. 5 וגם אתם, כאבנים חיות, נבנים לבית רוחני, לכהנת קדש, כדי להעלות זבחי רוח רצויים לאלהים בזכות ישוע המשיח. 6 משום כך אומר הכתוב: הנני יסד בציון אבן פנה נבחרה ויקרה, והמאמין בה לא יבוש. 7 על כן לכם המאמינים היא אבן היקר, אבל לסוררים - אבן מאסו הבונים היתה לראש פנה, 8 וגם אבן נגף וצור מכשול. ואמנם הם נכשלים בדבר בגלל סרבנותם, ולכך גם נועדו.
9 אבל אתם עם נבחר, ממלכת כהנים וגוי קדוש, עם סגלה, למען תספרו תהלותיו של הקורא אתכם מחשך אל אורו הנפלא; 10 אתם אשר לפנים לא עם הייתם, אך כעת עם אלהים אתם; אשר לפנים לא רחמו, אך כעת מרחמים. 11 אהובי, שבבחינת זרים וגולים אתם, מפציר אני בכם להנזר מתאוות בשרים הנלחמות נגד הנפש. 12 היטיבו את דרכיכם בגוים, כדי שיתבוננו במעשיכם הטובים ויהללו את אלהים ביום פקדה על אותם הדברים שבגללם השמיצו אתכם כעושי רעה.
13 הכנעו לכל מוסד אנושי למען האדון: אם למלך, בהיותו הראש; 14 אם למושלים, בהיותם שלוחים מטעמו לנקמה בעושי הרע, אך למתן שבח לעושי הטוב. 15 הן זהו רצון אלהים, שתעשו הטוב וכך תשימו מחסום לאולת האנשים אשר אין בהם דעת. 16 התנהגו כאנשים חפשיים, לא כאנשים המחזיקים בחפש ככסות לרשע, אלא כעבדי אלהים. 17 נהגו כבוד בכל אדם; אהבו את האחים; יראו את אלהים; כבדו את המלך. 18 העבדים, הכנעו לפני אדוניכם בכל יראה, לא רק לפני הטובים והנוחים לבריות, אלא גם לפני העקשים. 19 הן ברכת חסד בכך אם בגלל הכרתו באלהים ישא אדם מכאוב ויסבל שלא בצדק; 20 שהרי מה תהלה בכך אם תעמדו בסבל של מכות על חטאיכם? אבל אם בעשותכם את הטוב תסבלו ותעמדו בסבל, ברכת חסד היא מלפני אלהים. 21 אכן לזאת נקראתם, כי גם המשיח סבל בעדכם והשאיר לכם מופת כדי שתלכו בעקבותיו - 22 הוא אשר חטא לא עשה ולא נמצאה מרמה בפיו; 23 אשר חרפוהו ולא השיב חרוף, סבל ולא אים, כי אם מסר דינו לשופט הצדק; 24 הוא אשר את חטאינו נשא בגופו על העץ, כדי שנמות לגבי החטא ונחיה לצדקה; אשר בחבורתו נרפא לכם, 25 כי הייתם כצאן אובדות, אך עתה שבתם אל הרועה השומר את נפשותיכם.
3
 1 כן גם אתן, הנשים, הכנענה לבעליכן; וכך, אם יש שאינם מציתים לדבר, יקנה לבם לא על ידי דבור אלא על ידי התנהגות הנשים, 2 בראותם את התנהגותכן הטהורה המלוה ביראה. 3 ופארכן אל יהא פאר חיצוני של מחלפות שער ועדי זהב ובגדים, 4 אלא האדם אשר בסתר הלב, הפאר הבלתי נשחת של רוח ענוה ושקטה אשר יקרה היא מאד בעיני אלהים. 5 כך התקשטו בעבר גם הנשים הקדושות והמיחלות לאלהים, בהכנען לבעליהן; 6 כשרה אשר שמעה בקול אברהם וקראה לו אדון. ואתן נהייתן בנות לה, אם אתן עושות את הטוב ואינכן פוחדות פחד.
7 וכן אתם, הבעלים, חיו יחד עמהן בידיעה שהאשה היא כלי חלש יותר, ותנו להן כבוד כשתפות בנחלת חסד החיים, למען לא תעכבנה תפלותיכם. 8 סוף דבר, היו כלכם לב אחד, שתפים לצער הזולת, אוהבי האחים, רחמנים וענוים. 9 אל תשלמו רעה תחתרעה ולא חרוף תחת חרוף; אדרבא - תברכו, שהרילכך נקראתם, למען תירשו את הברכה; 10 כי
האיש החפץ חיים אהב ימים לראות טוב,
ינצר לשונו מרע, ושפתיו מדבר מרמה.
11 יסור מרע ויעשה טוב, יבקש שלום וירדפהו,
12 כי עיני יהוה אל צדיקים, ואזניו אל שועתם;
ופני יהוה בעשי רע.
13 ומי ירע לכם אם תהיו קנאים לטוב? 14 אך גם אםתסבלו למען הצדקה - אשריכם. אל תפחדו מאימתםואל תבהלו. 15 את האדון המשיח הקדישו בלבבכם, ותמיד היו מוכנים להשיב בענוה ויראה לכל מישמבקש מכם דין וחשבון בדבר התקוה שבלבכם. 16 יהא מצפונכם טהור, כדי שיבושו המשמיצים מאותם דברים שבגללם הם מגנים את התנהגותכם הטובה במשיח. 17 מוטב שתסבלו, אם זהו רצון אלהים, בעשותכם את הטוב משתסבלו בעשותכם רע. 18 הן גם המשיח מת לכפרת חטאים, אחת ולתמיד, הצדיק בעד הרשעים, כדי לקרב אותנו אל האלהים. הוא הומת בבשרו, אך החיה ברוח 19 ובה גם הלך ובשר לרוחות הכלואות במאסר, 20 לאלה שלא ציתו כאשר חכה אלהים בארך אפו בימי נח. באותם ימים נבנתה התבה אשר מעטים בתוכה - שמונה נפשות - נושעו במים; 21 וזה מסמל את הטבילה המושיעה כעת גם אתכם - אין היא הסרת זהמת הגוף, אלא התחיבות של מצפון טהור כלפי אלהים - בתחית ישוע המשיח 22 אשר עלה השמימה והוא לימין אלהים, ולפניו הכנעו מלאכים ורשיות וגבורות.
4
 1 כיון שהמשיח סבל בעדנו בגופו, גם אתם התאזרו באותו הלך הרוח; שכן הסובל בגופו חדל לחטא, 2 למען לא יחיה עוד לפי תאוות בני אדם בזמן שנותר לו לחיות בגופו, אלא לפי רצון אלהים. 3 הן די היה הזמן שעבר עליכם בעשית חפץ הגוים, כאשר התהלכתם בדרכי זמה ותאוות, שכרות והוללות, נשפי שתיה ועבודת אלילים אסורה. 4 וכיון שאינכם רצים עמהם לשטף זמתם, תמהים הם על כך ומגדפים. 5 הללו יתנו דין וחשבון לפני מי שעתיד לשפט את החיים ואת המתים. 6 לכן התבשרו גם המתים, כדי שישפטו כדרך בני אדם בבשר, אך יחיו כדרך אלהים ברוח.
7 הנה קץ הכל קרב. על כן היו מפכחים, והיו ערים להתפלל. 8 בראש ובראשונה אהבו איש את רעהו אהבה עזה, כי על רב פשעים תכסה אהבה. 9 היו מארחים זה את זה בלי להתלונן. 10 איש איש כפי המתנה אשר קבל ישרת בה בקרבכם, כסוכנים טובים על חסדו רב הפנים של אלהים. 11 איש כי ידבר, אמרי אלהים ידבר; איש כי ישרת, יעשה זאת מתוך הכח שנתן לו אלהים; וזאת למען יכבד האלהים בכל דרך ישוע המשיח אשר לו הכבוד והגבורה לעולמי עולמים. אמן. 12 אהובי, בבוא עליכם צריפת אש כדי לבחן אתכם, אל תתמהו כאלו מקרה מוזר קרה לכם, 13 אלא שמחו ככל שחלק לכם בסבלות המשיח, למען תשמחו ותעלצו גם בהגלות כבודו. 14 אשריכם אם יחרפו אתכם בעבור שם המשיח, כי אז רוח הכבוד, רוח אלהים, נחה עליכם. 15 רק אל יסבל איש מכם כרוצח או כגנב או כעושה רעה או כמתערב בעניני אחרים. 16 ואם יסבל כמשיחי, אל יבוש כי אם יכבד את אלהים בשם הזה, 17 שהרי עת להתחיל המשפט מבית אלהים. ואם מאתנו יתחיל, מה תהיה אחרית האנשים שאינם נשמעים לבשורת אלהים? 18 אם צדיק בקשי נושע, חוטא ורשע מה יהיה עליו? 19 לכן גם הסובלים כרצון אלהים יפקידו נא את נפשותיהם ביד הבורא הנאמן, בעשית הטוב.
5
 1 מן הזקנים אשר בקרבכם אבקש, אני הזקן עמיתם ועד סבלות המשיח וגם שתף לכבוד העתיד להתגלות: 2 רעו את עדר אלהים הנמצא עמכם והשגיחו עליו לא מתוך כפיה כי אם ברצון, כרצוי לאלהים; לא בחמדת בצע כי אם בנפש חפצה; 3 לא כרודנים על מה שהפקד בידכם, אלא בהיותכם מופת לצאן. 4 ובהופעת שר הרועים תקבלו עטרת כבוד אשר לא תבל.
5 כמו כן, הצעירים, הכנעו לפני הזקנים. ואולם חגרו כלכם נמיכות רוח איש כלפי רעהו, כי אלהים ללצים הוא יליץ ולענוים יתן חן.
6 השפילו עצמכם תחת יד אלהים החזקה, למען ירומם אתכם בעתו. 7 השליכו עליו כל יהבכם, כי הוא דואג לכם. 8 היו ערים ועמדו על המשמר. אויבכם השטן משוטט כאריה שואג ומחפש לו לטרף מישהו. 9 עמדו נגדו יציבים באמונה, בידיעה שאותן הצרות עוברות על אחיכם אשר בעולם. 10 ואלהי כל חסד אשר קרא אתכם אל כבודו לעולמים במשיח ישוע, אחרי סבלכם המעט הוא ישלים אתכם וגם ייצב ויחזק ויכונן אתכם. 11 לו הכבוד והגבורה לעולמי עולמים. אמן.
12 ביד האח סילונוס שאני חושבו לנאמן, כתבתי לכם דברים מעטים לעורר ולהעיד כי זהו חסד האלהים, החסד האמתי; עמדו בו. 13 הקהלה אשר בבבל, שנבחרה אתכם, דורשת בשלומכם; וכן גם מרקוס בני. 14 דרשו איש בשלום רעהו בנשיקת אהבה. שלום לכלכם אשר במשיח ישוע.
$:השנייה של כיפא
1
 1 מאת שמעון פטרוס, עבד ישוע המשיח ושליחו, לאלה אשר בצדקת אלהינו ומושיענו ישוע המשיח קבלו אמונה יקרה כשלנו: 2 חסד ושלום ישפעו עליכם למכביר בידיעתכם את אלהים וישוע אדוננו. 3 הן גבורתו האלהית נתנה לנו את כל צרכינו לחיים ולחסידות, על ידי ידיעתנו את הקורא אותנו אל כבודו והודו. 4 בדרך זאת נתן לנו הבטחות גדולות מאד ויקרות, למען תהיו שתפים על ידן בטבע האלהי בהמלטכם מהכליון השורר בעולם בשל התאוה. 5 משום כך שקדו בכל מאדכם להוסיף על אמונתכם את המעלה המוסרית, ועל המעלה המוסרית את הדעת, 6 ועל הדעת את כבוש היצר, ועל כבוש היצר את הסבלנות, ועל הסבלנות את החסידות, 7 ועל החסידות את האחוה, ועל האחוה את האהבה; 8 שהרי אם אלה יהיו בכם וירבו, לא יניח לכם להיות בטלים ובלתי פוריים במה שנוגע לידיעת אדוננו ישוע המשיח. 9 מי שאין לו הדברים הללו, עור הוא, קצר ראות; הוא שכח כי טהר מחטאיו הראשונים. 10 לכן, אחי, שקדו ביתר שאת לחזק את הקריאה והבחירה שהן מנת חלקכם; שהרי אם כך תעשו לא תכשלו אף פעם, 11 ובדרך זאת יפתח לכם לרוחה המבוא אל מלכות עולמים של אדוננו ומושיענו ישוע המשיח.
12 על כן לא אחדל להזכירכם בכל עת את הדברים הללו, אף על פי שאתם יודעים אותם והנכם יציבים באמת הזאת. 13 ורואה אני לנכון להזכיר ולעורר אתכם כל עוד אני נמצא במשכן הזה, 14 כי ידוע לי שבקרוב יוסר משכני, כפי שגלה לי אדוננו ישוע המשיח. 15 אך אשתדל שגם לאחר פטירתי יהיה לכם תמיד זכרון הדברים האלה. 16 לא אחרי אגדות מחכמות הלכנו כאשר הודענו לכם את גבורת אדוננו ישוע המשיח ואת בואו, אלא במו עינינו ראינו את גדלתו; 17 שכן קבל יקר וכבוד מאת אלהים האב כאשר נשא אליו הקול הזה מהדרת הכבוד: זה בני אהובי אשר בו חפצתי, 18 ואת הקול הזה שמענו בא מן השמים בהיותנו עמו בהר הקדש. 19 אכן נתאשר לנו ביתר תקף דבר הנבואה, ותיטיבו לעשות בשימכם לב אליו כאל נר מאיר במקום אפל, עד כי יבקע אור היום ויזרח כוכב הנגה בלבבכם. 20 וזאת דעו ראשונה, שכל נבואת המקרא אינה ענין של פרוש אישי, 21 כי מעולם לא יצאה נבואה על פי רצון האדם, אלא רוח הקדש הניעה בני אדם לדבר מטעם אלהים.
2
 1 אבל גם נביאי שקר היו בעם, כשם שגם ביניכם יהיו מורי שקר. הללו יכניסו בחשאי תורות הרסניות ויכפרו באדון אשר קנה אותם, ויביאו על עצמם אבדן פתאם. 2 רבים ילכו אחרי תועבותיהם, ובגללם תגדף דרך האמת. 3 ובתאותם לבצע ידברו כזב ויסחרו בכם; ואמנם לא יתעכב משפטם שנחרץ מקדם, ואבדנם לא ינום.
4 הן אלהים לא חס על המלאכים החוטאים, אלא הורידם אל תחתיות ארץ ונתנם בכבלי אפל לשמרם למשפט. 5 וגם על העולם הקדום לא חס, אבל בהביאו מבול על עולם של רשעים שמר את נח, מטיף הצדק, והשבעה אשר עמו. 6 את הערים סדום ועמרה שרף לאפר לאחר שדן אותן למהפכה, בשימו אותן לדגמה לעתידים לעשות רשעה, 7 והציל את לוט הצדיק, אשר נדכאה נפשו בגלל התנהגות הרשעים שטופי זמה; 8 כי הצדיק הזה, אשר בשבתו בקרבם ראה ושמע את הנעשה, יום יום התענה בנפשו הישרה על מעשי רשעתם. 9 אכן יודע יהוה להציל את חסידיו מנסיון ועם זאת לחשך את הרשעים ליום הדין כדי להענישם, 10 ביחוד את ההולכים אחר הבשריות בתאות טמאה ובוזים את הסמכות העליונה.
חצופים הם, הולכים בשרירות לבם ואינם נרתעים מלחרף את נושאי המשרות הנכבדות, 11 אשר אף המלאכים, הגדולים מהם בעצמה וכח, אינם מביאים עליהם קטרוג של גדוף לפני יהוה. 12 אך הללו דומים לחיות חסרות תבונה שבדרך הטבע נולדות כדי להלכד ולהשמד. הם מחרפים מה שאינם יודעים, וכמו שהן נשמדות גם הם ישמדו, 13 ובזה יסבלו את גמול עולתם. את ההוללות ביום חושבים הם לתענוג; כתמי טמאה ומומים הם, הסועדים עמכם ומוצאים הנאה בתרמיתם. 14 עינים להם מלאות נאופים ואינן מרפות מן החטא. הם לוכדים נפשות בלתי יציבות; לבם מרגל בחמדנות; אכן בנים ארורים. 15 בעזבם את דרך הישר תעו והלכו בדרך בלעם בן בעור אשר אהב את שכר הרשע, 16 והוכח על עולתו: אתון אלמת דברה בקול אדם ועצרה את אולת הנביא.
17 בארות בלי מים הם, עננים נדפים בסערה, אשר אפלת חשך שמורה להם. 18 בדברם גדולות, דברים שאינם אלא הבל, הם לוכדים בתאוות בשרים ובמעשי זמה את אלה אשר אך נמלטו מידי ההולכים בדרך התעות. 19 הם מבטיחים להם חפש בשעה שהם עצמם עבדים לכל אשר משחית; הרי למה שאדם נכנע, לזה הוא משתעבד. 20 הלא אם אחרי שנמלטו מטמאות העולם בידיעתם את אדוננו ומושיענו ישוע המשיח, שוב נסתבכו בהן ונצחו - כי אז מצבם האחרון גרוע מן הראשון. 21 מוטב היה להם שלא לדעת את דרך הצדקה מאשר לדעת אותה ולסור מן המצוה הקדושה המסורה להם. 22 התממש בהם המשל האמתי: הכלב שב על קאו, וגם החזיר עולה מן הרחצה להתגולל ברפש.
3
 1 אהובי, זאת כבר האגרת השניה שאני כותב לכם, ובשתיהן אני מזכיר אתכם ומעורר את מחשבתכם התמה, 2 למען תזכרו את הדברים שנאמרו מקדם ביד הנביאים הקדושים, ואת מצות שליחיכם מטעם האדון והמושיע. 3 וקדם כל דעו זאת, שבאחרית הימים יבואו לצים המתהלכים לפי מאוייהם האישיים ויתלוצצו לאמר: 4 איפה בואו המבטח? הרי מאז שמתו האבות הכל ממשיך כמו שהיה מראשית הבריאה! 5 מרצון שוכחים הם את הדבר הזה, שהשמים היו מקדם וכי הארץ נתהותה מן המים ועל ידי המים בדבר אלהים; 6 ועל ידי אלה נהרס העולם שהיה אז, בהשפטו במים. 7 ואולם השמים והארץ הנוכחיים אצורים על ידי אותו הדבר לאש, שמורים ליום הדין, לאבדן אנשי הרשע. 8 אך אל יעלם מכם הדבר הזה, אהובי: יום אחד כאלף שנים בעיני יהוה, ואלף שנים כיום אחד. 9 אין יהוה מאחר בדבר אשר הבטיח, כמו שיש החושבים זאת לאחור, אלא שהוא מאריך אפו לנו; אין הוא רוצה שיאבד איש, אלא שהכל יבואו לידי תשובה. 10 יום יהוה כגנב יבוא. אז השמים בשאון יחלפו והיסודות יבערו ויתפרקו, והארץ והמעשים אשר עליה. 11 וכיון שכל אלה יתפרקו, עד כמה עליכם לחיות בקדשה ובחסידות, 12 לחכות לבוא יום האלהים ולהחיש אותו, יום שבגללו השמים יתפרקו באש והיסודות יבערו וימסו. 13 ואנחנו מחכים, על פי הבטחתו, לשמים חדשים ולארץ חדשה אשר צדק ישכן בם.
14 על כן, אהובי, בחכותכם לדברים האלה שקדו להמצא לפניו בשלום, נקיים ובלא דפי. 15 ואת ארך רוח אדוננו חשבו לתשועה; כמו שגם אחינו האהוב שאול כתב לכם לפי החכמה הנתונה לו, 16 וכמו שכתוב בכל אגרותיו, בדברו על הדברים האלה. יש בהן דברים קשים להבנה אשר הנבערים והבלתי יציבים מעותים אותם - כמו שהם עושים ביתר הכתובים - לאבדנם הם. 17 ואתם, אהובי, כיון שאתם יודעים זאת מראש, השמרו פן תמשכו בתעותם של אנשי בליעל ותפלו מיציבותכם. 18 גדלו בחסד ובדעת אדוננו ומושיענו ישוע המשיח. לו הכבוד גם עכשו גם ליום עולם. אמן.
$:הראשונה של יוחנן
1
 1 את אשר היה מראשית, את אשר שמענו, את אשר ראינו בעינינו, אשר הבטנו בו וידינו מששו אותו, על אודות דבר החיים, - 2 והחיים נגלו ואנחנו ראינו, והרינו מעידים ומודיעים לכם את חיי העולמים אשר היו אצל האב ונגלו לנו - 3 את אשר ראינו ושמענו מודיעים אנו גם לכם, למען תתחברו עמנו גם אתם. ואכן התחברותנו היא עם האב ועם בנו ישוע המשיח. 4 זאת אנחנו כותבים למען תהיה שמחתנו שלמה. 5 וזה דבר הבשורה אשר שמענו ממנו ואנחנו משמיעים לכם, שהאלהים אור הוא וכל חשך אין בו. 6 אם נאמר שהתחברות לנו אתו ונתהלך בחשך, דוברי שקר אנחנו ואיננו מקימים את האמת. 7 אבל אם נתהלך באור, כמו שהוא באור, כי אז התחברנו זה עם זה ודם ישוע המשיח בנו מטהר אותנו מכל חטא. 8 אם נאמר שאין בנו חטא, מתעים אנו את עצמנו והאמת איננה בנו. 9 אם נתודה על חטאינו, נאמן הוא וצדיק לסלח לנו על חטאינו ולטהר אותנו מכל עולה. 10 אם נאמר שלא חטאנו, לכוזב שמנו אותו ודברו אינו בנו.
2
 1 ילדי, כותב אני לכם את הדברים האלה למען לא תחטאו; ואם יחטא איש יש לנו מליץ לפני האב - ישוע המשיח, הצדיק. 2 והוא כפרה על חטאינו, ולא על חטאינו בלבד, אלא גם על חטאי כל העולם. 3 ובזה נדע שהכרנו אותו - אם נשמר את מצוותיו. 4 האומר אני מכיר אותו ואינו שומר את מצוותיו, דובר שקר הוא והאמת איננה בו. 5 אך השומר את דברו, באותו האיש נשלמה באמת אהבת אלהים. בזה נדע כי בו אנחנו: 6 האומר שהוא עומד בישוע, כדרך שהתהלך ישוע כן גם עליו להתהלך. 7 אהובי, לא מצוה חדשה כותב אני לכם, כי אם מצוה ישנה אשר היתה לכם מראשית; המצוה הישנה היא הדבר אשר שמעתם. 8 ובכל זאת מצוה חדשה כותב אני לכם, דבר שנכון גם בו וגם בכם, שהרי החשך עובר והאור האמתי כבר זורח. 9 האומר כי באור הוא ועם זאת שונא את אחיו, עודנו בחשך. 10 האוהב את אחיו עומד באור ומכשול אין בו. 11 אבל השונא את אחיו בחשך הוא; בחשך הוא מתהלך ואינו יודע לאן הוא הולך, כי החשך עור את עיניו.
12 כותב אני לכם, ילדי, מפני שנסלחו לכם חטאיכם בעבור שמו. 13 כותב אני לכם, אבות, מפני שהכרתם אותו אשר הוא מראשית. כותב אני לכם, בחורים, מפני שנצחתם את הרע. 14 כתבתי לכם, ילדים, מפני שהכרתם את האב. כתבתי לכם, אבות, מפני שהכרתם אותו אשר הוא מראשית. כתבתי לכם, בחורים, מפני שאתם חזקים ודבר אלהים קים בקרבכם ונצחתם את הרע.
15 אל תאהבו את העולם, אף לא את מה שבעולם. איש אם יאהב את העולם אין בו אהבת האב; 16 כי כל אשר בעולם - תאות בשרים, תאות העינים וגאות הנכסים - לא מן האב הוא כי אם מן העולם. 17 והעולם עובר עם תאוותיו, אך העושה את רצון אלהים עומד לעד. 18 ילדי, זאת השעה האחרונה. וכמו ששמעתם כי יבוא צורר המשיח, גם עכשו קמו צוררי משיח רבים; מכאן יודעים אנו שזוהי השעה האחרונה. 19 הללו מקרבנו יצאו, אבל לא משלנו היו; כי אלו היו משלנו, היו נשארים אתנו, אך הם יצאו למען יודע שכלם אינם משלנו. 20 ואתם יש לכם המשיחה מאת הקדוש, וכלכם יודעים. 21 כתבתי אליכם לא מפני שאינכם יודעים את האמת, אלא מפני שאתם יודעים אותה ויודעים שכל שקר איננו מן האמת. 22 מי הוא דובר שקר בלתי אם הכופר בכך שישוע הוא המשיח? זה הוא צורר המשיח, הכופר באב ובבן. 23 כל הכופר בבן גם האב אין לו; המודה בבן יש לו גם האב. 24 אתם, מה ששמעתם מראשית ישאר נא בקרבכם. אם ישאר בקרבכם מה ששמעתם מראשית, אזי גם אתם תשארו בבן ובאב. 25 וזוהי ההבטחה שהוא הבטיח לנו - חיי עולם.
26 את הדברים האלה כתבתי לכם על אודות המתעים אתכם. 27 והמשיחה שאתם קבלתם מאתו נשארת בקרבכם ואינכם צריכים למישהו שילמד אתכם, אלא כמו שמשיחתו מלמדת אתכם על אודות הכל - והיא אמת ואיננה כזב - לפי מה שלמדה אתכם עמדו בו. 28 ועתה, ילדי, עמדו בו, כדי שיהיה לנו עז כאשר יתגלה ולא נבוש מפניו בבואו. 29 אם יודעים אתם שהוא צדיק, יודעים אתם שגם כל עושה צדקה נולד ממנו.
3
 1 ראו איזו אהבה נתן לנו האב להקרא ילדי אלהים! ואכן כך אנחנו. משום כך העולם אינו מכיר אותנו, משום שלא הכיר אותו. 2 אהובי, עכשו ילדי אלהים אנחנו, ועוד לא נגלה מה נהיה. יודעים אנו שבהגלותו נהיה כמוהו, כי נראהו כמו שהוא. 3 וכל מי שנסמך עליו בתקוה הזאת, מטהר את עצמו כפי שטהור האחד ההוא.
4 כל מי שחוטא גם עובר על התורה; החטא הוא עברה על התורה. 5 אתם יודעים שהוא נגלה כדי לשאת את חטאינו, ובו אין חטא. 6 כל העומד בו לא יחטא; כל החוטא לא ראהו אף לא ידעו. 7 ילדי, אל יתעה אתכם איש: העושה צדקה צדיק, כשם שההוא צדיק. 8 העושה חטא מן השטן הוא, כי השטן חוטא מראשית. לזאת נגלה בן האלהים, להפר את פעלות השטן. 9 כל הנולד מאלהים איננו חוטא, כי זרעו נשאר בו; ואין הוא יכול לחטא, כי מאלהים נולד. 10 בזה יודעו ילדי האלהים וילדי השטן: כל מי שאינו עושה צדקה איננו מאלהים, וכן מי שאינו אוהב את אחיו. 11 הן זהו דבר הבשורה אשר שמעתם מראשית, שנאהב איש את רעהו; 12 לא כקין אשר היה מן הרע והרג את אחיו. ומדוע הרגו? מפני שמעשיו היו רעים, אך מעשי אחיו מעשי צדק. 13 אחי, אל תתמהו אם העולם שונא אתכם. 14 אנחנו יודעים כי עברנו מן המות אל החיים, שכן אוהבים אנחנו את אחינו. איש אשר אינו אוהב נשאר במות. 15 כל השונא את אחיו רוצח הוא. ויודעים אתם שכל רוצח אין חיי עולם מתקימים בו. 16 בזאת הכרנו מה היא אהבה, בעבדה שהוא מסר את נפשו בעדנו. גם אנחנו חיבים למסר את נפשנו בעד אחינו. 17 מי שיש לו נכסי העולם והוא רואה את אחיו במחסור ומונע את רחמיו ממנו, איך תעמד בו אהבת אלהים? 18 ילדי, אל נא נאהב במלים ובדבור, כי אם בפעל ובאמת. 19 בזה נדע כי מן האמת אנחנו ונשקיט את לבבנו לפניו, 20 שכן אם לבנו ירשיע אותנו, האלהים גדול מלבנו והוא יודע הכל. 21 אהובי, אם לבנו אינו מרשיע אותנו, עז לנו לפני אלהים; 22 וכל אשר נבקש נקבל ממנו, מפני ששומרים אנו את מצוותיו ועושים את הטוב בעיניו. 23 זאת מצותו: להאמין בשם בנו ישוע המשיח ולאהב זה את זה כפי שצונו. 24 השומר את מצוות אלהים שוכן באלהים ואלהים בו. ובזאת נדע שהוא שוכן בנו: ברוח אשר נתן לנו.
4
 1 אהובי, אל תאמינו לכל רוח, כי אם בחנו את הרוחות אם מאלהים הן, כי נביאי שקר רבים יצאו לעולם. 2 בזה תכירו את רוח אלהים: כל רוח המודה כי ישוע המשיח בא בלבוש בשר, מאלהים היא; 3 וכל רוח אשר איננה מודה בישוע לא מאלהים היא. זוהי רוח צורר המשיח אשר שמעתם כי תבוא, וכבר כעת היא בעולם. 4 אתם, ילדי, מאלהים אתם, ונצחתם אותם, שכן הוא אשר בכם גדול מזה אשר בעולם. 5 הם מן העולם; לכן הם מדברים דברים הנובעים מן העולם והעולם שומע להם. 6 אנחנו מאלהים. היודע את אלהים שומע לנו; מי שאינו מאלהים איננו שומע לנו. מתוך כך מכירים אנו את רוח האמת ואת רוח התעות. 7 אהובי, נאהב נא איש את רעהו, כי האהבה מאלהים היא; וכל מי שאוהב נולד מאלהים ויודע את אלהים. 8 מי שאינו אוהב אינו יודע את אלהים, שכן האלהים הוא אהבה. 9 בזאת נגלתה אהבת האלהים בנו, בעבדה שאלהים שלח את בנו יחידו לעולם למען נחיה בזכותו. 10 בזאת היא האהבה, לא שאנחנו אהבנו את אלהים, אלא שהוא אהב אותנו ושלח את בנו להיות כפרה על חטאינו. 11 אהובי, אם ככה אהב אותנו האלהים, גם אנחנו חיבים לאהב איש את רעהו. 12 את האלהים לא ראה איש מעולם. אם אנחנו אוהבים זה את זה, האלהים שוכן בקרבנו ואהבתו נשלמה בנו.
13 בזאת יודעים אנו שעומדים אנו בו והוא בנו, כי נתן לנו מרוחו. 14 ואנחנו התבוננו והרינו מעידים כי האב שלח את הבן מושיע העולם. 15 כל המודה כי ישוע הוא בן האלהים, אלהים שוכן בו והוא באלהים. 16 ואנחנו הכרנו את האהבה שאלהים מקים בנו והאמנו בה.
האלהים הוא אהבה; העומד באהבה עומד באלהים ואלהים עומד בו. 17 בזה נשלמה האהבה אצלנו באפן שיהיה לנו בטחון ביום הדין, שכן כדרך שהאחד ההוא כן גם אנחנו בעולם הזה. 18 אין פחד באהבה. אדרבא, האהבה השלמה מגרשת את הפחד. הן הפחד כרוך בענש, והמפחד איננו שלם באהבה. 19 אנחנו אוהבים מפני שהוא אהב אותנו תחלה. 20 איש אם יאמר אוהב אני את אלהים והוא שונא את אחיו, שקרן הוא; כי מי שאיננו אוהב את אחיו אשר הוא רואה אותו לא יוכל לאהב את האלהים אשר הוא איננו רואה אותו. 21 מצוה זאת קבלנו ממנו, שהאוהב את אלהים יאהב גם את אחיו.
5
 1 כל המאמין כי ישוע הוא המשיח, נולד מאלהים. וכל האוהב את המוליד אוהב גם את מי שנולד ממנו. 2 בזאת נדע כי אוהבים אנו את ילדי אלהים: בהיותנו אוהבים את אלהים ומקימים את מצוותיו. 3 הן זאת היא אהבת אלהים, שנשמר את מצוותיו. ומצוותיו אינן קשות, 4 שכן כל הנולד מאת אלהים מנצח את העולם. וזהו הנצחון המנצח את העולם - אמונתנו. 5 מי המנצח את העולם בלתי אם המאמין כי ישוע הוא בן האלהים? 6 זה הוא אשר בא במים ובדם - ישוע המשיח; לא במים בלבד, כי אם במים ובדם. והרוח היא המעידה, שהרי הרוח היא האמת. 7 הן שלושה הם המעידים: 8 הרוח והמים והדם ושלשתם לשם האחד הם. 9 אם מקבלים אנו עדות בני אדם, עדות אלהים גדולה ממנה, שכן זאת עדות אלהים אשר הוא העיד על בנו. 10 המאמין בבן האלהים העדות נמצאת בקרבו. מי שאינו מאמין לאלהים שם אותו לכוזב, מפני שלא האמין בעדות אשר העיד אלהים על בנו. 11 וזאת היא העדות: אלהים נתן לנו חיי עולם, והחיים האלה בבנו הם. 12 מי שיש לו הבן יש לו החיים. מי שאין לו הבן אין לו החיים.
13 זאת כתבתי אליכם, המאמינים בשם בן האלהים, למען תדעו שיש לכם חיי עולם. 14 ובטחוננו בו שאם נבקש דבר כרצונו ישמע אותנו. 15 ואם יודעים אנו שהוא שומע אותנו בכל אשר נבקש, יודעים אנו כי המשאלות שבקשנו ממנו נתנות לנו.
16 איש אם יראה את אחיו חוטא חטא שאיננו חטא מות. יתפלל והוא יתן לו חיים, לאותם שלא חטאו חטא מות. יש חטא מות; על זה אינני אומר שיתפלל. 17 כל עולה חטא היא, אך יש חטא שאינו חטא מות. 18 יודעים אנו כי כל מי שנולד מאלהים איננו חוטא; הוא אשר נולד מאלהים שומר אותו והרע אינו נוגע בו. 19 יודעים אנו כי מאלהים אנחנו וכי העולם כלו שרוי ברע. 20 ויודעים אנו שבן האלהים בא ונתן לנו בינה לדעת את האמתי; ואנחנו באמתי, בבנו ישוע המשיח. הוא האל האמתי וחיי העולמים. 21 ילדי, השמרו לכם מן האלילים.
$:השנייה של יוחנן
1
 1 מאת הזקן אל הגבירה הבחירה ואל ילדיה אשר אני אוהב באמת, ולא רק אני אלא גם כל יודעי האמת; 2 וזאת הודות לאמת העומדת בקרבנו ואשר תהיה עמנו לעולם. 3 חסד ורחמים ושלום יהיו עמנו מאת האלהים האב ומאת האדון ישוע המשיח בן האב, באמת ובאהבה. 4 שמחתי מאד כי מצאתי מקרב ילדיך מתהלכים באמת, כמצוה אשר קבלנו מאת האב. 5 ועכשו מבקש אני ממך, הגבירה, לא ככותב אליך מצוה חדשה, כי אם מצוה שהיתה לנו מראשית - שנאהב איש את רעהו. 6 וזאת היא האהבה: שנתהלך על פי מצוותיו. זאת היא המצוה כפי ששמעתם מראשית ועליכם להתהלך בה. 7 הן מתעים רבים באו לעולם, אשר אינם מודים בישוע המשיח הבא בלבוש בשר. זהו המתעה וצורר המשיח. 8 הזהרו, כדי שלא תאבדו את פרי פעלכם אלא שתקבלו שכר מלא. 9 כל המרחיק לכת ואינו עומד בתורת המשיח, אין לו אלהים. העומד בתורת המשיח יש לו גם האב וגם הבן. 10 איש אם יבוא אליכם ולא יביא את התורה הזאת, אל תקבלו אותו הביתה ואל תאמרו לו שלום; 11 כי המברך אותו בברכת שלום משתתף במעשיו הרעים.
12 הרבה יש לי לכתב אליכם, אך לא רציתי בניר ובדיו. אני מקוה לבוא אליכם ולדבר פה אל פה כדי שתהיה שמחתנו שלמה. 13 ילדי אחותך הבחירה דורשים בשלומך.
$:השלישית של יוחנן
1
 1 מאת הזקן אל גיוס האהוב אשר אני אוהבו באמת. 2 חביבי, אני מתפלל שיהיה לך טוב בכל ותהיה בריא, כשם שטוב לנפשך. 3 שמחתי מאד כאשר באו אחים והעידו על האמת אשר בך, ואמנם כך אתה מתהלך באמת. 4 אין לי שמחה גדולה מלשמע שילדי מתהלכים באמת.
5 חביבי, אתה נוהג בנאמנות בכל מה שאתה עושה למען האחים אפלו כשהם זרים. 6 הללו העידו על אהבתך לפני הקהלה, ויפה תעשה אם תשלח אותם כיאה לפני האלהים; 7 כי למען השם יצאו לדרך, ולא לקחו דבר מן הגוים. 8 על כן חובה עלינו לתמך באנשים כאלה, כדי שנהיה שתפים לעבודה בשרות האמת.
9 כתבתי אל הקהלה, אבל דיוטרפס המתאוה להיות להם לראש איננו מקבל אותנו. 10 לכן בבואי אזכיר את המעשים שהוא עושה. הוא משמיץ אותנו בדברי רשע ואינו מסתפק בזה; גם איננו מקבל את האחים, ואת הרוצים לקבלם הוא מונע ומגרש מן הקהלה.
11 חביבי, אל תלך בעקבות הרע, כי אם בעקבות הטוב. העושה טוב מאלהים הוא, והעושה רע לא ראה את אלהים. 12 על דמטריוס העידו הכל, גם האמת עצמה; וגם אנחנו מעידים, ויודע אתה כי עדותנו אמת.
13 הרבה יש לי לכתב אליך, אך אינני רוצה לכתב אליך בדיו ועט. 14 אני מקוה לראותך במהרה ואז פה אל פה נדבר. 15 שלום לך. הידידים דורשים בשלומך. דרש בשלום הידידים איש איש בשמו.
$:אגרת יהודה
1
 1 מאת יהודה, עבד ישוע המשיח ואחיו של יעקב, אל הקרואים, האהובים על אלהים האב ושמורים לישוע המשיח: 2 רחמים ושלום ואהבה ישפעו עליכם למכביר. 3 אהובי, כאשר שקדתי בכל מאדי לכתב לכם על דבר ישועתנו המשתפת, נעור בי הצרך לכתב אליכם ולהאיצכם להלחם למען האמונה שנמסרה אחת ולתמיד לקדושים; 4 כי התגנבו אנשים אשר המשפט הזה נחרץ עליהם מקדם, אנשי רשע ההופכים את חסד אלהינו לזמה וכופרים ברבוננו ואדוננו היחיד ישוע המשיח.
5 ברצוני להזכיר לכם דברים שפעם ידעתם היטב - שיהוה, אחרי הושיעו את העם מארץ מצרים, השמיד את אשר לא האמינו. 6 ואת המלאכים, אשר לא שמרו את מעמדם הרם כי אם עזבו את מעונם, שמר בכבלי עולם ובאפלה למשפט היום הגדול; 7 כשם שסדום ועמרה והערים הקרובות, אשר בדרך דומה להם התמכרו לזנות והלכו אחר יצורים אחרים, מצגות לדגמה בסבלן דין אש עולם.
8 כמו כן גם בעלי החלומות האלה מטמאים את הגוף, דוחים את הסמכות העליונה ומגדפים את נושאי המשרות הנכבדות. 9 אך מיכאל, שר המלאכים, כאשר רב עם השטן והתוכח על גוית משה, לא העז לחרץ משפט גדוף, כי אם אמר, יגער יהוה בך. 10 אלה, לעמת זאת, מגדפים את אשר אינם יודעים; ובדברים אשר הם מבינים באפן טבעי, כחיות חסרות דעת, בהם הם נשחתים. 11 אוי להם, כי בדרך קין הלכו ובעבור שכר התמסרו לטעות בלעם, ואבדו במרד קרח. 12 אבני נגף הם בסעודות האחוה שלכם, סועדים עמכם ללא יראה ודואגים רק לעצמם; עננים חסרי מים הנדפים ברוח; עצים בשלכת בלא פרי, אשר מתו פעמים ונעקרו; 13 גלי ים עזים המעלים כקצף את חרפתם; כוכבים תועים אשר חשכת אפל שמורה להם לעולם. 14 גם חנוך, השביעי לאדם, נבא עליהם לאמר: הנה יהוה בא ברבבות קדושיו, 15 לעשות משפט בכל ולהוכיח את כל הרשעים על כל מעשי רשעתם ועל כל הקשות אשר דברו עליו חוטאים רשעים. 16 הללו רוגנים הם, מתלוננים, הולכים אחר תאוותיהם ופיהם מדבר גבוהה, נוהגים במשוא פנים למען רוח. 17 אבל אתם, אהובי, זכרו את הדברים שנאמרו קדם ביד שליחי אדוננו ישוע המשיח. 18 הרי אמרו לכם כי, באחרית הימים יבואו לצים ההולכים אחר תאוותיהם המרשעות. 19 אלה הם הגורמים פלוגים; משעבדים הם לנפש, ורוח אין להם. 20 ואתם, אהובי, הבנו באמונתכם הנעלה מאד בקדשתה והתפללו ברוח הקדש. 21 שמרו את עצמכם באהבת האלהים וחכו לרחמי אדוננו ישוע המשיח לשם חיי עולם. 22 יש המהססים, התנהגו עמהם ברחמים; 23 חטפו אותם מן האש והושיעו אותם. על אחרים רחמו ביראה, ועם זאת שנאו את הלבוש המגאל בטמאת הבשר.
24 והוא אשר יכול לשמר אתכם ממכשול ולהעמיד אתכם לפני כבודו נקיים מדפי ומלאי גיל, 25 האלהים היחיד, מושיענו על ידי ישוע המשיח אדוננו - לו הכבוד והגדלה והעז והשלטון לפני כל עולם, גם עתה גם לכל העולמים. אמן.
$:התגלות
1
 1 התגלות ישוע המשיח שנתן לו האלהים כדי להראות לעבדיו את אשר צריך להיות במהרה. והוא שלח ביד מלאכו והודיע לעבדו יוחנן 2 שהעיד את דבר אלהים ואת עדות ישוע המשיח, את כל אשר ראה. 3 אשרי הקורא ואשרי השומעים את דברי הנבואה ושומרים את הכתוב בה, כי קרובה העת.
4 יוחנן אל שבע הקהלות אשר באסיה: חסד ושלום לכם מאת ההוה והיה ויבוא, ומאת שבע הרוחות אשר לפני כסאו, 5 ומאת ישוע המשיח העד הנאמן, בכור המתים ועליון למלכי הארץ.
לאוהב אותנו אשר בדמו שחרר אותנו מחטאינו 6 ועשה אותנו ממלכת כהנים לאלהים אביו, לו הכבוד והגבורה לעולמי עולמים. אמן.
7 הנה הוא בא עם העננים. כל עין תראה אותו, גם אלה שדקרוהו, ויספדו עליו כל משפחות הארץ. כן; אמן. 8 אני האלף אף אני התו, נאם יהוה אלהים, ההוה והיה ויבוא, אלהי צבאות. 9 אני יוחנן אחיכם ושתף בצרה ובמלכות ובסבלנות בישוע, הייתי באי הקרוי פטמוס בעבור דבר אלהים ועדות ישוע. 10 הייתי בהשראת הרוח ביום האדון ושמעתי מאחרי קול גדול כקול שופר 11 אומר: את אשר אתה רואה כתב בספר ושלח אל שבע הקהלות: אל אפסוס, אל זמירנה, אל פרגמוס, אל תיאטירה, אל סרדיס, אל פילדלפיה ואל לאודיקאה. 12 פניתי לראות את הקול המדבר אלי, וכשפניתי ראיתי שבע מנורות זהב, 13 ובין שבע המנורות כמראה בן אדם עוטה מעיל עד מרגלותיו וחגור חגורת זהב על חזהו. 14 ראשו ושערו לבנים כצמר לבן כשלג, ועיניו כשלהבת אש; 15 רגליו כמו נחשת נוצצת שנצרפה בכור, וקולו כקול מים רבים. 16 ביד ימינו שבעה כוכבים; מפיו יוצאת חרב פיפיות חדה, ופניו כשמש המאירה בגבורתה.
17 כאשר ראיתיו נפלתי לרגליו כמת, והוא שם את יד ימינו עלי ואמר: אל תירא. אני הראשון והאחרון והחי. 18 הייתי מת והנה חי אני לעולמי עולמים, ולי מפתחות שאול ומות. 19 כתב את אשר ראית ואת אשר הוה ואת אשר עתיד להיות אחרי כן, 20 את סוד שבעת הכוכבים אשר ראית בימיני ושבע מנורות הזהב: שבעת הכוכבים הם מלאכי שבע הקהלות, ושבע המנורות הן שבע קהלות.
2
 1 אל מלאך קהלת אפסוס כתב:
את אלה הדברים אומר האוחז בימינו את שבעת הכוכבים, המתהלך בין שבע מנורות הזהב: 2 אני יודע את מעשיך ואת עמלך ואת סבלנותך ושאינך יכול לשאת אנשי רשע. בחנת את המכנים עצמם שליחים ואינם, ומצאת אותם כוזבים. 3 יש לך סבלנות וסבלת בגלל שמי ולא עיפת. 4 אבל יש לי טענה נגדך, כי עזבת את אהבתך הראשונה. 5 לכן זכר מנין נפלת וחזר בתשובה ועשה את המעשים הראשונים; שאם לא כן, אבוא אליך ואסיר את מנורתך ממקומה - אם לא תחזר בתשובה. 6 אך זאת לזכותך: אתה שונא את מעשי הניקולסים אשר גם אני שונא. 7 מי שאזן לו, ישמע נא מה שהרוח אומרת לקהלות. המנצח, אני אתן לו לאכל מעץ החיים אשר בגן אלהים. 8 אל מלאך קהלת זמירנה כתב:
את אלה הדברים אומר הראשון והאחרון, אשר מת ויחי: 9 אני יודע את צרתך ואת עניך - אלא שעשיר אתה - ואת גדופם של האומרים יהודים אנחנו ואינם אלא כנסת השטן. 10 אל תירא מפני מה שאתה עתיד לסבל. הנה עתיד השטן להשליך אנשים מכם לכלא כדי שתנסו, ותהיה לכם צרה עשרת ימים. היה נאמן עד מות ואתן לך עטרת החיים. 11 מי שאזן לו, ישמע נא מה שהרוח אומרת לקהלות. המנצח לא ינזק במות השני. 12 אל מלאך קהלת פרגמוס כתב:
את אלה הדברים אומר זה אשר לו חרב הפיפיות החדה: 13 אני יודע את מקום שבתך, אשר שם כסא השטן. אתה מחזיק בשמי ולא התכחשת לאמונתי אפלו בימי אנטיפס עדי הנאמן אשר נהרג אצלכם במקום מושבו של השטן, 14 אך יש לי נגדך דברים מעטים: יש לך שם אנשים המחזיקים בתורת בלעם אשר למד את בלק לשים מכשול לפני בני ישראל כדי שיאכלו מזבחי אלילים ויזנו. 15 כן גם נמצאים אצלך אנשים המחזיקים בתורת הניקולסים באפן דומה. 16 לכן חזר בתשובה; שאם לא כן, אבוא אליך מהר ואלחם בהם בחרב פי. 17 מי שאזן לו, ישמע נא מה שהרוח אומרת לקהלות. המנצח, אני אתן לו מן המן הגנוז, ואתן לו אבן לבנה ועל האבן כתוב שם חדש אשר לא ידענו איש זולתי המקבל. 18 אל מלאך קהלת תיאטירה כתב:
את אלה הדברים אומר בן האלהים אשר עיניו כשלהבת אש ורגליו כמו נחשת נוצצת: 19 אני יודע את מעשיך ואת אהבתך, את אמונתך, את שרותך וסבלנותך; ומעשיך האחרונים רבים מן הראשונים. 20 אך יש לי טענה נגדך, כי אתה מניח לאשה איזבל הקוראת לעצמה נביאה ומלמדת ומדיחה את עבדי לזנות ולאכל זבחי אלילים. 21 נתתי לה זמן לחזר בתשובה והיא אינה רוצה לשוב מתזנותה. 22 הנני משליך אותה למטה, ואת המנאפים עמה אשליך לצרה גדולה אם לא ישובו ממעשיהם. 23 אהרג במות את בניה וידעו כל הקהלות שאני הוא החוקר כליות ולב, ואתן לכם איש איש כמעשיכם. 24 אבל אומר אני לכם, לשאר הנמצאים בתיאטירה, כל אשר אין להם התורה הזאת ואשר לא ידעו את עמקות השטן, כמו שנוהגים לומר - לא אטיל עליכם משא אחר. 25 ברם החזיקו במה שיש לכם עד אשר אבוא. 26 המנצח ושומר את מעשי עד קץ, אני אתן לו סמכות על הגוים 27 וירעה אותם בשבט ברזל, ככלי חרס ינפצו, 28 כשם שגם אני קבלתי סמכות מאת אבי. ואתן לו את כוכב השחר. 29 מי שאזן לו, ישמע נא מה שהרוח אומרת לקהלות.
3
 1 אל מלאך קהלת סרדיס כתב:
את אלה הדברים אומר זה אשר לו שבע רוחות האלהים ושבעת הכוכבים: אני יודע את מעשיך; יש לך שם שאתה חי, ואתה מת. 2 שקד וחזק את השארית שנטתה למות, כי לא מצאתי את מעשיך משלמים לפני אלהי. 3 לכן זכר כיצד קבלת ושמעת, ושמר וחזר בתשובה. אם לא תשקד אבוא כגנב ולא תדע באיזו שעה אבוא עליך. 4 ואולם יש אצלך שמות מעטים בסרדיס אשר לא הכתימו את בגדיהם. המה ילכו אתי בבגדים לבנים, כי ראויים הם. 5 המנצח ילבש בגדים לבנים ולא אמחה את שמו מספר החיים, ואודה את שמו לפני אבי ולפני מלאכיו. 6 מי שאזן לו, ישמע נא מה שהרוח אומרת לקהלות. 7 אל מלאך קהלת פילדלפיה כתב:
את אלה הדברים אומר הקדוש, האמתי, אשר לו מפתח דוד, הפותח ואין סוגר וסוגר ואין פותח: 8 אני יודע את מעשיך. הנה נתתי לפניך דלת פתוחה אשר אין איש יכול לסגרה, כי מעט כח לך ושמרת את דברי ולא התכחשת לשמי. 9 הנני נותן אנשים מכנסת השטן, האומרים יהודים אנחנו ואינם; אין הם אלא משקרים. ראה, אני אעשה שהם יבואו וישתחוו לרגליך וידעו שאני אהבתיך. 10 מפני ששמרת את מצותי לעמידה בסבלנות, גם אני אשמר אותך משעת הנסיון העתידה לבוא על כל תבל, לנסות את יושבי הארץ. 11 אני בא מהר. החזק במה שיש לך, כדי שאיש לא יקח את העטרת שלך. 12 המנצח, אני אעשהו עמוד בהיכל אלהי ולא יצא עוד החוצה. ואכתב עליו את שם אלהי ואת שם עיר אלהי, ירושלים החדשה, היורדת משמים מאת אלהי, ואת שמי החדש. 13 מי שאזן לו, ישמע נא מה שהרוח אומרת לקהלות. 14 אל מלאך קהלת לאודיקאה כתב:
את אלה הדברים אומר האמן, העד הנאמן והאמתי, הראשית של בריאת אלהים: 15 אני יודע את מעשיך, שלא קר אתה ולא חם. מי יתן והיית קר או חם. 16 ובכן, מפני שאתה פושר ולא חם ולא קר, אני עתיד להקיא אותך מפי. 17 מכיון שאתה אומר עשיר אני; עשרתי ולא חסר לי כלום ואינך יודע שאתה האמלל והמסכן, עני ועור וערום, 18 אנכי מציע לך לקנות ממני זהב צרוף באש למען תעשיר, ובגדים לבנים למען תתלבש ולא תראה בשת ערותך, וקילורית למשח את עיניך למען תראה. 19 אני את אשר אהב אוכיח ואיסר. לכן היה נמרץ וחזר בתשובה. 20 הנני עומד ליד הדלת ודופק. איש כי ישמע את קולי ויפתח את הדלת, אכנס אליו ואסעד אתו והוא אתי. 21 המנצח, אני אתן לו לשבת אתי על כסאי כמו שגם אני נצחתי וישבתי עם אבי על כסאו. 22 מי שאזן לו, ישמע נא מה שהרוח אומרת לקהלות.
4
 1 אחר הדברים האלה ראיתי והנה דלת פתוחה בשמים; והקול הראשון - אשר שמעתי כקול שופר מדבר אלי - אומר: עלה הנה ואראה לך את אשר צריך להיות אחרי כן. 2 מיד הייתי בהשראת הרוח והנה כסא מצב בשמים ועל הכסא יושב. 3 והיושב דומה במראה לאבן ישפה ואדם, וקשת סביב לכסא דומה במראה לברקת. 4 סביב לכסא עשרים וארבעה כסאות, ועל הכסאות יושבים עשרים וארבעה זקנים לבושים בגדים לבנים ועטרות זהב על ראשיהם. 5 ומן הכסא יוצאים ברקים, קולות ורעמים; ושבעה לפידי אש בוערים לפני הכסא, אשר הם שבע רוחות האלהים. 6 לפני הכסא כים זכוכית דומה לבדלח, ובאמצע הכסא וסביב לכסא ארבע חיות מלאות עינים מלפנים ומאחור. 7 החיה הראשונה דומה לאריה; החיה השניה דומה לעגל; החיה השלישית פנים לה כפני אדם; והחיה הרביעית דומה לנשר מעופף. 8 וארבע החיות לכל אחת מהן שש כנפים. מסביב ומבפנים הן מלאות עינים, ויומם ולילה אינן חדלות לומר:
קדוש, קדוש, קדוש, יהוה אלהים צבאות
אשר היה והוה ויבוא.
9 ובכל עת שתתנה החיות כבוד ויקר ותודה ליושב על הכסא, החי לעולמי עולמים, 10 יפלו עשרים וארבעה הזקנים לפני היושב על הכסא וישתחוו לחי לעולמי עולמים, ויניחו את עטרותיהם לפני הכסא באמרם:
11 לך יאה, אדוננו ואלהינו, לקבל את הכבוד
והיקר והגבורה, כי אתה בראת הכל
וברצונך היו ונבראו.
5
 1 ראיתי לימין היושב על הכסא ספר כתוב מפנים ומאחור, חתום בשבעה חותמות. 2 וראיתי מלאך רב כח קורא בקול גדול: מי ראוי לפתח את הספר ולהתיר את חותמיו? 3 ולא יכול איש לא בשמים ולא בארץ ולא מתחת לארץ לפתח את הספר, אף לא להביט בו. 4 ואני בכיתי הרבה, כי איש לא נמצא ראוי לפתח את הספר, אף לא להביט בו. 5 אמר אלי אחד הזקנים: אל תבכה. הנה נצח האריה משבט יהודה, שרש דוד, לפתח את הספר ואת שבעת חותמיו.
6 וראיתי בין הכסא וארבע החיות ובין הזקנים עומד שה כמו טבוח; שבע קרנים לו, ושבע עינים אשר הן שבע רוחות האלהים השלוחות אל כל הארץ. 7 הוא בא ולקח את הספר מימין היושב על הכסא. 8 וכאשר לקח אותו נפלו ארבע החיות ועשרים וארבעה הזקנים לפני השה, ולכל אחד נבל וקערות זהב מלאות קטרת אשר היא תפלות הקדושים, 9 ושרו שיר חדש:
ראוי אתה לקחת את הספר ולפתח את חותמיו,
כי אתה נשחטת ובדמך קנית לאלהים
מבני כל שבט ולשון, מכל עם ואמה;
10 ועשית אותם ממלכת כהנים לאלהינו,
וימלכו על הארץ.
11 ראיתי ושמעתי קול מלאכים רבים סביב לכסא ולחיות ולזקנים - מספרם רבבות רבבות ואלפי אלפים - 12 והם אומרים בקול גדול:
ראוי השה שנזבח לקבל גבורה, עשר וחכמה וכח ויקר וכבוד וברכה.
13 וכל בריה אשר בשמים ובארץ ומתחת לארץ ועל הים וכל אשר בהם, שמעתי אומרים:
ליושב על הכסא ולשה הברכה
והיקר והכבוד והעז לעולמי עולמים.
14 וארבע החיות אמרו: אמן! והזקנים נפלו והשתחוו.
6
 1 ראיתי כאשר פתח השה את אחד משבעת החותמות, ושמעתי אחת מארבע החיות אומרת כמו בקול רעם: בוא! 2 ראיתי והנה סוס לבן והיושב עליו נושא קשת; עטרת נתנה לו והוא יצא מנצח ולמען ינצח. 3 כאשר פתח את החותם השני שמעתי את החיה השניה אומרת: בוא! 4 סוס אחר יצא, אדם כאש. ליושב עליו נתן להסיר את השלום מן הארץ כדי שיהרגו זה את זה; וחרב גדולה נתנה לו.
5 כאשר פתח את החותם השלישי שמעתי את החיה השלישית אומרת: בוא! ראיתי והנה סוס שחור והיושב עליו מחזיק מאזנים בידו. 6 ושמעתי כמו קול בין ארבע החיות אומר: ליטר חטים בדינר ושלושה ליטרים שעורים בדינר, ולשמן וליין אל תזיק. 7 כאשר פתח את החותם הרביעי שמעתי את קול החיה הרביעית אומר: בוא! 8 ראיתי והנה סוס ירקרק והיושב עליו שמו מות, ושאול הלכה אחריו. ונתנה להם סמכות על רבע הארץ, להרג בחרב וברעב ובמות ועל ידי חיות הארץ.
9 כאשר פתח את החותם החמישי ראיתי מתחת למזבח את נפשות הטבוחים על דבר האלהים ועל העדות שהחזיקו בה. 10 והם צעקו בקול גדול: עד מתי, אדני הקדוש ואמתי, לא תשפט ותנקם את דמינו מיושבי הארץ? 11 לכל אחד מהם נתנה גלימה לבנה ונאמר להם לנוח עוד זמן מעט, עד שימלא גם מספר חבריהם העבדים ואחיהם העתידים להרג כמוהם.
12 ראיתי כשפתח את החותם הששי התחוללה רעידת אדמה גדולה; השמש השחירה כשק שער והירח כלו היה כדם; 13 כוכבי השמים נפלו ארצה, כתאנה המשליכה את פגיה כאשר היא מטלטלת ברוח חזקה; 14 השמים נסוגו כמגלה נגללת; כל הר ואי נעתקו ממקומם. 15 ומלכי הארץ והנכבדים, שרי האלפים והעשירים ובעלי העצמה, כל עבד וכל בן חורין, התחבאו במערות ובסלעי ההרים, 16 ואמרו להרים ולסלעים: נפלו עלינו והסתירו אותנו מפני היושב על הכסא ומזעם השה, 17 כי בא היום הגדול, יום חרונם, ומי יכול לעמד?
7
 1 אחרי כן ראיתי ארבעה מלאכים עומדים בארבע פנות הארץ, אוחזים את ארבע רוחות הארץ כדי שלא תשב רוח לא על הארץ ולא על הים ולא על כל עץ. 2 ראיתי מלאך אחר עולה ממזרח שמש וברשותו חותם אלהים חיים. הוא קרא בקול גדול אל ארבעת המלאכים אשר נתן להם לחבל בארץ ובים, 3 באמרו: אל תחבלו בארץ ובים ובעצים עד אשר נחתם את עבדי אלהינו על מצחותיהם. 4 ושמעתי את מספר החתומים - מאה וארבעים וארבעה אלף חתומים מכל שבטי בני ישראל:
5 משבט יהודה שנים עשר אלף חתומים,
משבט ראובן שנים עשר אלף,
משבט גד שנים עשר אלף,
6 משבט אשר שנים עשר אלף,
משבט נפתלי שנים עשר אלף,
משבט מנשה שנים עשר אלף,
7 משבט שמעון שנים עשר אלף,
משבט לוי שנים עשר אלף,
משבט יששכר שנים עשר אלף,
8 משבט זבולון שנים עשר אלף,
משבט יוסף שנים עשר אלף,
משבט בנימין שנים עשר אלף חתומים. 9 אחרי כן ראיתי והנה המון רב, אשר לא יכול איש למנותו, מכל האמות והשבטים והעמים והלשונות - עומדים לפני הכסא ולפני השה כשהם לבושים גלימות לבנות וכפות תמרים בידיהם, 10 וקוראים בקול גדול:
הישועה לאלהינו היושב על הכסא ולשה.
11 כל המלאכים עמדו סביב לכסא ולזקנים ולארבע החיות. הם נפלו על פניהם לפני הכסא והשתחוו לאלהים 12 באמרם:
אמן. הברכה והכבוד, החכמה והתודה, היקר והגבורה והעז לאלהינו לעולמי עולמים. אמן.
13 דבר אחד הזקנים ואמר אלי: אלה הלבושים גלימות לבנות מי הם ומאין באו?
14 השבתי לו: אדוני, אתה יודע.
אמר אלי: אלה הם הבאים מן הצרה הגדולה. הם כבסו את גלימותיהם והלבינו אותן בדם השה. 15 לכן הם נמצאים לפני כסא אלהים ועובדים אותו יומם ולילה בהיכלו, והיושב על הכסא יפרש משכנו עליהם. 16 לא ירעבו עוד ולא יצמאו, אף לא תכה עליהם השמש וכל שרב, 17 כי השה אשר באמצע הכסא ירעה אותם וינהיגם אל מבועי מים חיים; ואלהים ימחה כל דמעה מעיניהם.
8
 1 כאשר פתח את החותם השביעי היתה דממה בשמים כחצי שעה. 2 ראיתי את שבעת המלאכים העומדים לפני האלהים; שבעה שופרות נתנו להם.
3 ומלאך אחר בא ועמד אצל המזבח; בידו מחתת זהב, וקטרת רבה נתנה לו כדי לשים אותה בתפלות כל הקדושים על מזבח הזהב אשר לפני הכסא. 4 ועשן הקטרת עלה בתפלות הקדושים מידו של המלאך לפני האלהים. 5 לקח המלאך את המחתה, מלא אותה אש מן המזבח והשליך על הארץ. אז התחוללו רעמים וקולות וברקים ורעידות אדמה. 6 שבעת המלאכים אשר בידם שבעת השופרות התכוננו לתקע.
7 הראשון תקע בשופר והנה התהוו ברד ואש מערבים בדם והשלכו ארצה; שליש הארץ נשרף, שליש העצים נשרף, וכל ירק עשב נשרף.
8 המלאך השני תקע בשופר וכמו הר גדול בוער באש השלך אל הים; שליש הים נהיה לדם, 9 שליש היצורים בים - אשר נפש להם - מתו, ושליש האניות נשמדו.
10 המלאך השלישי תקע בשופר ומן השמים נפל כוכב גדול בוער כלפיד. הוא נפל על שליש הנהרות ועל מעינות המים - 11 שם הכוכב נקרא לענה - ושליש המים נהפך ללענה ורבים מבני אדם מתו מן המים שנהיו מרים.
12 המלאך הרביעי תקע בשופר ושלישית השמש לקתה וגם שליש הירח ושליש הכוכבים, כדי שיחשך שליש מהם והיום לא יאיר שלישיתו וכן גם הלילה.
13 ראיתי ושמעתי נשר אחד מעופף באמצע השמים והוא אומר בקול גדול: אוי, אוי, אוי ליושבי הארץ מיתר קולות השופר אשר שלשת המלאכים עתידים לתקע.
9
 1 המלאך החמישי תקע בשופר וראיתי כוכב נופל מן השמים ארצה ונתן לו מפתח בור התהום. 2 הוא פתח את בור התהום ועשן עלה מן הבור, כעשן כבשן גדול, והשמש והאויר חשכו מעשן הבור. 3 מן העשן יצא ארבה על הארץ ונתן להם כח ככח אשר לעקרבי הארץ. 4 נאמר להם שלא להזיק לעשב הארץ, אף לא לכל ירק וכל עץ, אלא לאנשים אשר אין להם חותם אלהים על מצחותיהם. 5 לא נתן להם להרג אותם, אלא לענותם חמשה חדשים; וענוים הוא כענוי שגורם עקרב בעקצו אדם. 6 בימים ההם יחפשו בני האדם את המות ולא ימצאו אותו, ויתאוו למות והמות יברח מהם.
7 בצורתם דומים חגבי הארבה לסוסים ערוכים למלחמה; על ראשיהם כעטרות דומות לזהב ופניהם כפני בני אדם; 8 שער להם כשער נשים ושניהם כשני אריה; 9 שריונים להם כשריוני ברזל וקול כנפיהם כקול מרכבות סוסים רבים הרצים למלחמה; 10 זנבות להם כזנבות עקרבים, עם עקצים, ובזנבותיהם כח להם להזיק לבני אדם חמשה חדשים. 11 ויש להם מלך עליהם, מלאך התהום, אשר שמו בעברית אבדון וביונית שמו אפוליון. 12 אוי אחד חלף; הנה עוד אוי ועוד אוי באים אחרי כן. 13 המלאך הששי תקע בשופר ושמעתי קול אחד מאת ארבע קרנות מזבח הזהב אשר לפני האלהים, 14 אומר למלאך הששי המחזיק בשופר: התר את ארבעת המלאכים האסורים על הנהר הגדול נהר פרת. 15 אז התרו ארבעת המלאכים המוכנים לשעה וליום ולחדש ולשנה, כדי שיהרגו שליש מבני האדם. 16 ומספר צבאות הפרשים עשרים אלף רבבות; שמעתי את מספרם. 17 כך ראיתי את הסוסים בחזון: לרוכביהם יש שריונות של אש ולשם וגפרית; וראשי הסוסים כראשי אריות ומפיהם יוצאים אש ועשן וגפרית. 18 שליש בני האדם מתו בשלש המכות האלה, באש ובעשן ובגפרית היוצאים מפיהם; 19 שכן כחם של הסוסים הוא בפיותיהם וגם בזנבותיהם, כי זנבותיהם דומים לנחשים בהיות להם ראשים, ובהם יזיקו.
20 שאר האנשים אשר לא נהרגו במכות האלה, בכל זאת לא שבו ממעשי ידיהם ולא נמנעו מהשתחוות לשדים ולאלילי זהב וכסף ונחשת ואבן ועץ אשר אינם יכולים לראות, אף לא לשמע ולהלך. 21 ולא שבו מרציחותיהם, אף לא מכשופיהם, מתזנותם ומגנבותיהם.
10
 1 ראיתי מלאך אחר רב כח יורד מן השמים והוא לבוש ענן; קשת על ראשו, פניו כשמש ורגליו כעמודי אש, 2 ובידו ספר קטן פתוח. הוא שם את רגלו הימנית על הים ואת השמאלית על הארץ, 3 וקרא בקול גדול כאריה שואג. כאשר קרא דברו שבעת הרעמים בקולותיהם; 4 וכשדברו שבעת הרעמים התכונתי לכתב, אך שמעתי קול מן השמים אומר: חתם את אשר דברו שבעת הרעמים ואל תכתב זאת. 5 והמלאך שראיתיו עומד על הים ועל הארץ הרים את יד ימינו השמימה 6 ונשבע בחי לעולמי עולמים, אשר ברא את השמים ואת אשר בם ואת הארץ ואת אשר בה ואת הים ואת אשר בו - שלא תהיה עוד שהות. 7 אולם בימי קול המלאך השביעי, בעמדו לתקע בשופר, גם ישלם סוד האלהים, כמו שבשר לעבדיו הנביאים.
8 והקול אשר שמעתי מן השמים דבר אלי שוב ואמר: לך קח את הספר הפתוח שביד המלאך העומד על הים ועל הארץ. 9 הלכתי אל המלאך ואמרתי לו שיתן לי את הספר הקטן. אמר אלי: קח ואכל אותו, הוא ימר בבטנך, אך בפיך יהיה מתוק כדבש. 10 לקחתי את הספר הקטן מידו של המלאך ואכלתיו; בפי היה מתוק כדבש, אבל אחרי אכלי אותו המר לבטני. 11 אז אמרו לי: עליך עוד להנבא על עמים ואמות ולשונות ומלכים רבים.
11
 1 נתן לי קנה דומה למטה, ונאמר לי: קום ומדד את היכל אלהים ואת המזבח ואת המשתחוים בו. 2 אבל את החצר אשר מחוץ להיכל השאר בחוץ ואל תמדד אותה, כי נתנה לגוים וירמסו את עיר הקדש ארבעים ושנים חדשים. 3 ואתן לשני עדי וינבאו אלף ומאתים וששים ימים כשהם לבושי שקים. 4 אלה הם שני הזיתים ושתי המנורות העומדים לפני אדון הארץ. 5 ואיש אם ירצה להרע להם, תצא אש מפיהם ותאכל את אויביהם; מי שירצה להרע להם, בדרך זאת מות יומת. 6 יש להם הסמכות לעצר את השמים כדי שלא ירד גשם בימי נבואתם, וסמכות להם על המים להפך אותם לדם ולהכות את הארץ בכל מכה שירצו. 7 כאשר יגמרו את עדותם, החיה העולה מן התהום תעשה עמהם מלחמה, תנצח אותם ותהרגם. 8 גויותיהם תהיינה ברחוב העיר הגדולה הנקראת באפן רוחני סדום ומצרים, אשר שם גם נצלב אדונם. 9 ומן העמים והשבטים והלשונות והאמות יראו את גויותיהם במשך שלושה ימים וחצי, ולא ירשו להניח את גויותיהם בקבר. 10 יושבי הארץ ישמחו עליהם ויעלזו, וישלחו מנות איש לרעהו, שכן שני הנביאים האלה הכאיבו ליושבי הארץ. 11 אחרי שלושה ימים וחצי באה בהם רוח חיים מאת האלהים; הם קמו על רגליהם ופחד גדול נפל על רואיהם. 12 אז שמעו קול גדול מן השמים אומר להם: עלו הנה!, והם עלו בענן השמימה לעיני אויביהם. 13 אותה שעה התחוללה רעידת אדמה גדולה; עשירית העיר נפלה ושבעת אלפים אנשים, לשמותיהם, נהרגו ברעידת האדמה; והנשארים נחרדו ונתנו כבוד לאלהי השמים.
14 אוי שני חלף; הנה אוי שלישי בא מהר. 15 המלאך השביעי תקע בשופר וקולות גדולים נשמעו בשמים - אומרים: היתה ממלכת תבל לממלכתו של אדוננו ושל משיחו והוא ימלך לעולמי עולמים. 16 עשרים וארבעה הזקנים, היושבים על כסאותיהם לפני האלהים, נפלו על פניהם והשתחוו לאלהים 17 באמרם:
מודים אנחנו לך, יהוה צבאות אשר הוה והיה,
כי לבשת עזך הגדול ותמלך.
18 הגוים קצפו; ובא קצפך ועת לשפט המתים ולתת
שכר לעבדיך הנביאים ולקדושים וליראי שמך,
לקטנים ולגדולים, ולהשחית את משחיתי הארץ.
19 אז נפתח היכל אלהים בשמים וארון בריתו נראה בהיכלו; ברקים וקולות ורעמים התחוללו, ורעידת אדמה וברד כבד.
12
 1 אות גדול נראה בשמים: אשה אשר השמש לבושה, הירח תחת רגליה, ועל ראשה עטרת של שנים עשר כוכבים; 2 הרה היא וזועקת מכאבים וצירי לדה. 3 גם אות אחר נראה בשמים: והנה תנין גדול, אדם כאש, שבעה ראשים לו ועשר קרנים; על ראשיו שבעה כתרים, 4 וזנבו סחב שליש מכוכבי השמים והשליכם ארצה. והתנין עמד לפני האשה הקרובה ללדת, כדי לבלע את בנה בעת הלדה. 5 לאחר שילדה בן זכר, אשר עתיד לרעות את כל הגוים בשבט ברזל, נחטף בנה אל האלהים ואל כסאו. 6 והאשה ברחה למדבר, אשר שם הוכן לה מקום מאת האלהים, כדי שיכלכלוה שם אלף ומאתים וששים יום.
7 ומלחמה התחוללה בשמים; מיכאל ומלאכיו נלחמים בתנין והתנין נלחם ומלאכיו. 8 הם לא התגברו וגם מקומם לא נמצא עוד בשמים. 9 אז השלך התנין הגדול, הנחש הקדמוני הנקרא מלשין ושטן, המתעה את כל תבל; הוא השלך ארצה ומלאכיו השלכו אתו. 10 ושמעתי קול גדול בשמים אומר:
עתה באה ישועת אלהינו, גבורתו ומלכותו
וממשלת משיחו, כי השלך שוטן אחינו
המקטרג עליהם לפני אלהינו יומם ולילה.
11 והם נצחוהו בדם השה ובדבר עדותם,
ולא אהבו את נפשם עד מות.
12 על זאת שמחו שמים ושוכניהם.
אוי לארץ ולים,
כי ירד אליכם השטן בחמה גדולה,
בידעו כי קצרה עתו.
13 כאשר ראה התנין כי השלך ארצה, רדף את האשה אשר ילדה את הזכר. 14 אז נתנו לאשה שתי כנפי הנשר הגדול כדי לעוף למדבר אל מקומה אשר תכלכל שם מועד מועדים וחצי מועד מפני הנחש. 15 הטיל הנחש מפיו נהר מים אחרי האשה, לשטפה בנהר. 16 אך הארץ עזרה לאשה; פתחה הארץ את פיה ובלעה את הנהר שהטיל התנין מפיו. 17 קצף התנין על האשה והלך לעשות מלחמה עם שאר זרעה השומרים את מצוות אלהים ולהם עדות ישוע. 18 והוא עמד על חול הים.
13
 1 ראיתי חיה עולה מן הים, עשר קרנים לה ושבעה ראשים; על קרניה עשרה כתרים ועל ראשיה שמות גדופים. 2 והחיה אשר ראיתי היתה דומה לנמר, רגליה כרגלי דב ופיה כפי אריה. והתנין נתן לה את כחו ואת כסאו וסמכות רבה. 3 אחד מראשיה היה כטבוח למות, אך מכת המות אשר לה נרפאה וכל הארץ השתוממה על החיה. 4 הם השתחוו לתנין מפני שנתן את השלטון לחיה, והשתחוו לחיה באמרם: מי כמו החיה? ומי יכול להלחם עמה?
5 נתן לה פה מדבר גדולות ונאצות ונתנה לה סמכות לפעל ארבעים ושנים חדשים. 6 היא פתחה את פיה בנאצות כלפי האלהים, לנאץ את שמו ואת משכנו, את השוכנים בשמים. 7 נתן לה לעשות מלחמה עם הקדושים ולנצחם, ונתן לה שלטון על כל שבט ועם ולשון ואמה, 8 וישתחוו לה כל יושבי הארץ אשר לא נכתבו שמותיהם בספר החיים של השה הטבוח מהוסד תבל.
9 מי שאזן לו, ישמע נא! 10 המיעד לשבי ילך בשבי; והמיעד להרג בחרב יהרג בחרב. בזה סבלנות הקדושים ואמונתם.
11 ראיתי חיה אחרת עולה מן הארץ. היו לה שתי קרנים דומות לקרני שה והיא דברה כתנין. 12 את סמכות החיה הראשונה היא מוציאה אל הפעל לפניה, ומאלצת את הארץ ויושביה להשתחוות לחיה הראשונה אשר מכת המות שלה נרפאה. 13 היא עושה אותות גדולים, אפלו עד כדי הורדת אש מן השמים ארצה לעיני בני אדם, 14 ומתעה את יושבי הארץ על ידי האותות אשר נתן לה לעשות לנכח החיה, באמרה ליושבי הארץ לעשות צלם לחיה אשר הכתה מכת חרב וחיתה. 15 גם נתן לה לתת רוח לצלם החיה באפן שצלם החיה גם ידבר, ואף יגרם לכך שיומתו כל אשר אינם משתחוים לצלם החיה. 16 והיא גורמת לכך שהכל, הקטנים והגדולים, העשירים והעניים, החפשיים והעבדים, ישימו להם תו על יד ימינם או על מצחם, 17 כדי שלא יוכל איש לקנות או למכר - אלא מי שיש לו התו, שם החיה או מספר שמה. 18 בזאת החכמה. מי שבינה לו, יחשב נא את מספר החיה, כי מספר אדם הוא ומספרו שש מאות וששים ושש.
14
 1 ראיתי והנה השה עומד על הר ציון ואתו מאה וארבעים וארבעה אלף אשר שמו ושם אביו כתובים על מצחותיהם. 2 שמעתי קול מן השמים כקול מים רבים וכקול רעם גדול, והקול אשר שמעתי הוא כקול מנגני נבל הפורטים על נבליהם. 3 הם שרו שיר חדש לפני הכסא ולפני ארבע החיות והזקנים, ואין איש יכול ללמד את השיר זולתי מאה וארבעים וארבעה אלף הפדויים מן הארץ. 4 אלה הם אשר לא נטמאו בנשים, כי בתולים הם. אלה הם ההולכים אחרי השה לכל אשר ילך. אלה נפדו מבני אדם בכורים לאלהים ולשה. 5 מרמה לא נמצאה בפיהם, נקיים הם מדפי. 6 ראיתי מלאך אחר מעופף באמצע השמים, אשר לו בשורת עולם לבשר ליושבי הארץ ולכל אמה ושבט ולשון ועם, 7 והוא קורא בקול גדול: יראו את אלהים ותנו לו כבוד, כי באה עת משפטו. השתחוו לעושה השמים והארץ והים ומעינות המים.
8 ומלאך אחר, שני, בא אחריו ואמר: נפלה נפלה בבל הגדולה אשר השקתה את כל הגוים מיין חרון תזנותה.
9 מלאך אחר, שלישי, בא אחריהם וקרא בקול גדול: כל המשתחוה לחיה ולצלמה ומקבל תו על מצחו או על ידו, 10 גם הוא ישתה מיין חרון אלהים המזוג בכוס זעמו ואיננו מהול; ויענה באש וגפרית לפני המלאכים הקדושים ולפני השה. 11 עשן ענוים יעלה לעולמי עולמים ולא תהיה להם מנוחה יומם ולילה  למשתחוים לחיה ולצלמה ולמי שמקבל את תו שמה.
12 בזה סבלנותם של הקדושים השומרים את מצוות אלהים ואמונת ישוע.
13 שמעתי קול מן השמים אומר: כתב: אשרי המתים אשר מתים באדון מעתה.
כן!, אומרת הרוח, שינוחו מעמלם, כי מעשיהם הולכים אחריהם. 14 ראיתי והנה ענן לבן ועל הענן יושב כדמות בן אדם; עטרת זהב על ראשו ומגל חד בידו. 15 ומלאך אחר יצא מן ההיכל, קורא בקול גדול אל היושב על הענן: שלח את מגלך וקצר, כי באה השעה לקצר, כי יבש קציר הארץ. 16 הטיל היושב על הענן את מגלו על הארץ והארץ נקצרה.
17 ומלאך אחר יצא מן ההיכל אשר בשמים וגם לו מגל חד. 18 מלאך אחר, אשר לו השלטון על האש, יצא מן המזבח ובקול גדול קרא אל האוחז את המגל החד ואמר: שלח את מגלך החד ובצר את אשכלות גפן הארץ, כי בשלו ענביה. 19 הטיל המלאך את מגלו אל הארץ, בצר את גפן הארץ והשליך אל הגת הגדולה של חרון האלהים. 20 הגת נדרכה מחוץ לעיר והדם יצא מן הגת עד רסני הסוסים למרחק של שלש מאות קילומטר.
15
 ראיתי אות אחר בשמים, גדול ומפליא: שבעה מלאכים נושאים את שבע המכות האחרונות, כי בהן נשלם זעם אלהים.
2 ראיתי כמו ים זכוכית מערב באש ואת המתגברים על החיה ועל צלמה ועל מספר שמה עומדים על ים הזכוכית; כנורות אלהים בידם 3 והם שרים את שירת משה עבד אלהים ושירת השה לאמר:
גדולים ונפלאים מעשיך, יהוה אלהי צבאות;
צדק ואמת דרכיך, מלך הגוים.
4 מי לא ייראך, יהוה, ולא יתן כבוד לשמך?
כי אתה לבדך קדוש;
הן כל הגוים יבואו וישתחוו לפניך;
כי נגלו משפטי צדקך.
5 אחרי כן ראיתי כי נפתח היכל משכן העדות בשמים 6 ומן ההיכל יצאו שבעת המלאכים נושאי שבע המכות, לבושים בד טהור וצח וחגורים חגורות זהב על חזותיהם. 7 אחת מארבע החיות נתנה לשבעת המלאכים שבע קערות זהב מלאות זעם האלהים החי לעולמי עולמים. 8 וההיכל נתמלא עשן מכבוד אלהים ועזו ולא יכול איש להכנס אל ההיכל עד אשר יגמרו שבע המכות של שבעת המלאכים.
16
 שמעתי קול גדול מן ההיכל אומר לשבעת המלאכים: לכו ושפכו על הארץ את שבע קערות זעם אלהים. 2 הלך הראשון ושפך את קערתו על הארץ, ונתהוה שחין רע ומכאיב באנשים הנושאים את תו החיה ומשתחוים לצלמה.
3 שפך השני את קערתו על הים והים נהפך לדם כדמו של מת, וכל נפש חיה אשר בים מתה.
4 שפך השלישי את קערתו בנהרות ובמעינות המים, ונהיו לדם. 5 שמעתי את מלאך המים אומר:
צדיק אתה ההוה והיה, הקדוש - שכך שפטת;
6 כי דם קדושים ונביאים שפכו,
ודם נתת להם לשתות; ראויים הם.
7 ושמעתי את המזבח אומר:
כן, יהוה אלהי צבאות, אמת וצדק משפטיך.
8 שפך הרביעי את קערתו על השמש ונתן לו לצרב את האנשים באש. 9 נצרבו האנשים בחם גדול וגדפו את שם אלהים אשר לו השלטון על המכות האלה, ולא חזרו בתשובה לתת לו כבוד.
10 החמישי שפך את קערתו על כסא החיה וחשכה מלכותה. הם נשכו את לשונם מכאב 11 וגדפו את אלהי השמים ממכאובם ושחינם, ולא שבו ממעשיהם.
12 הששי שפך את קערתו על הנהר הגדול, נהר פרת, ומימיו יבשו כדי להכין את הדרך של המלכים ממזרח שמש. 13 ראיתי מפי התנין ומפי החיה ומפי נביא השקר שלש רוחות טמאות דומות לצפרדעים 14  כי הן רוחות של שדים עושי אותות - והן יוצאות אל מלכי הארץ כלה לאסף אותם למלחמת היום הגדול אשר לאלהי צבאות. 15 הנני בא כגנב. אשרי השוקד ושומר את בגדיו, פן ילך ערום ויראו את ערותו. 16 והוא אסף אותם אל המקום הנקרא בעברית הר מגדון.
17 השביעי שפך את קערתו אל האויר וקול גדול יצא מן ההיכל מעם הכסא - אומר: היה נהיתה! 18 ברקים וקולות ורעמים התחוללו, ורעידת אדמה גדולה אשר לא היתה כמוה מאז היות אדם על הארץ; רעידת אדמה גדולה כל כך! 19 העיר הגדולה נחלקה לשלושה חלקים וערי הגוים נפלו, וזכרון בבל הגדולה עלה לפני האלהים לתת לה את כוס יין חרון אפו. 20 כל אי נסוג והרים לא נמצאו. 21 ברד גדול ומשקלו כארבעים קילוגרם ירד מן השמים על בני אדם, ובני אדם גדפו את אלהים בגלל מכת הברד, כי גדולה מאד מכתו.
17
 אחד משבעת המלאכים נושאי שבע הקערות בא ודבר אתי. בוא!, הוא אמר, אראה לך את משפט הזונה הגדולה היושבת על מים רבים, 2 אשר מלכי הארץ זנו עמה ושוכני הארץ השתכרו מיין תזנותה. 3 הוא נשאני למדבר, ברוח, וראיתי אשה יושבת על חיה אדמה כשני והחיה מלאה שמות גדופים ובעלת שבעה ראשים ועשר קרנים. 4 האשה היתה לבושה ארגמן ושני ומקשטת בזהב ואבן יקרה ופנינים; בידה כוס זהב מלאה תועבות וטמאות תזנותה, 5 ועל מצחה כתוב שם, סוד: בבל הגדולה, אם לזונות ולתועבות הארץ. 6 ראיתי את האשה שכורה מדם הקדושים ומדם עדי ישוע.
כראותי אותה השתוממתי שמה גדולה. 7 שאל אותי המלאך: מדוע השתוממת? אני אגיד לך את סוד האשה והחיה הנושאת אותה אשר לה שבעת הראשים ועשר הקרנים. 8 החיה אשר ראית - היתה ואיננה, והיא עתידה לעלות מן התהום וללכת לאבדון. ויושבי הארץ אשר שמם לא נכתב בספר החיים מעת הוסד תבל ישתוממו כראותם את החיה שהיתה ואיננה ועתידה לבוא. 9 כאן התבונה שיש עמה חכמה! שבעת הראשים הם שבעה הרים אשר האשה יושבת עליהם. 10 גם שבעה מלכים הם: החמשה נפלו; האחד ישנו; האחר עוד לא בא, וכאשר יבוא הוא צריך להשאר זמן מעט. 11 החיה אשר היתה ואיננה הוא השמיני; מן השבעה הוא ולאבדון ילך. 12 עשר הקרנים אשר ראית הם עשרה מלכים אשר עדין לא קבלו מלכות, אך יקבלו סמכות כמלכים לשעה אחת יחד עם החיה. 13 הללו כונה אחת להם ויתנו את כחם וסמכותם לחיה. 14 הם ילחמו בשה והשה ינצח אותם מפני שהוא אדון האדונים ומלך המלכים, ואתו גם הקרואים ונבחרים ונאמנים.
15 עוד אמר אלי: המים אשר ראית, אשר שם הזונה יושבת, עמים והמונים הם, ואמות ולשונות. 16 עשר הקרנים אשר ראית והחיה - הללו ישנאו את הזונה ויעשוה שוממה וערמה; גם יאכלו את בשרה ואותה ישרפו באש, 17 כי אלהים נתן בלבם להוציא לפעל את כונתו, ולהיות עצה אחת ולתת את מלכותם לחיה, עד אשר יתמלאו דברי אלהים. 18 והאשה אשר ראית היא העיר הגדולה המולכת על מלכי הארץ.
18
 אחרי כן ראיתי מלאך אחר יורד מן השמים; רבה היתה סמכותו והארץ האירה מכבודו. 2 הוא קרא בקול חזק ואמר: נפלה נפלה בבל הגדולה והיתה למעון שדים ולבית כלא לכל רוח טמאה ובית כלא לכל עוף טמא ומאוס, 3 כי מיין חרון תזנותה שתו כל הגוים, ומלכי הארץ זנו עמה וסוחרי הארץ התעשרו מעצם מותרותיה.
4 שמעתי קול אחר מן השמים אומר:
צאו ממנה, עמי, פן תשתתפו
בחטאתיה ופן תקבלו ממכותיה,
5 כי הגיעו חטאתיה עד השמים
וזכר אלהים את פשעיה.
6 שלמו לה כגמול ששלמה גם היא
וכפלו לה כפלים כמעלליה;
בכוס אשר מסכה מסכו לה כפלים.
7 במדה שרוממה עצמה והתענגה
כן תנו לה מכאוב ואבל,
כי אמרה בלבבה: יושבת אני, מלכה;
אינני אלמנה ואבל לא אראה.
8 על כן ביום אחד תבאנה מכותיה:
מות, אבל ורעב, ובאש תשרף;
כי חזק יהוה אלהים השופט אותה.
9 ומלכי הארץ אשר זנו והתענגו אתה יבכו ויספדו עליה כראותם את עשן שרפתה. 10 מרחוק יעמדו מפני אימת ענויה ויאמרו: אוי, אוי, בבל העיר הגדולה, העיר החזקה, כי בשעה אחת בא משפטך.
11 גם סוחרי הארץ בוכים ומתאבלים עליה, כי אין קונה עוד את מטען סחורתם, 12 מטען של זהב וכסף ואבן יקרה ופנינים ובוץ וארגמן ומשי ושני; כל עץ בשם וכל כלי שנהב, כל כלי מעץ יקר ומנחשת, מברזל ומשיש; 13 קנמון ואמומון, קטרת סמים, מור ולבונה, יין ושמן, סלת וחטה, בקר וצאן, סוסים ומרכבות, עבדים ונפש אדם.
14 סר ממך הפרי חמדת נפשך;
כל המותרות וכל נוצץ אבדו ממך;
לא ימצאום עוד.
15 סוחרי הדברים האלה, אשר התעשרו ממנה, יעמדו מרחוק מפני אימת ענויה, בוכים ומתאבלים 16 ואומרים:
אוי, אוי, העיר הגדולה הלבושה שש וארגמן ושני
ומקשטת בזהב ואבן יקרה ופנינים,
17 כי בשעה אחת החרב עשר גדול כזה!
וכל רב חובל וכל הנוסע למחוז חפצו, גם מלחים וכל אשר מלאכתם בים, עמדו מרחוק 18 וצעקו בראותם את עשן שרפתה. מי בערים כעיר הגדולה? אמרו. 19 הם זרקו עפר על ראשיהם וצעקו בבכי ויגון:
אוי, אוי, העיר הגדולה אשר עשרו בה מהונה
כל בעלי האניות בים, כי בשעה אחת החרבה!
20 גילו עליה שמים, גם קדושים ושליחים ונביאים, כי שפט אלהים את משפטכם ממנה!
21 ומלאך חזק אחד הרים אבן, כאבן ריחים גדולה, והשליך אותה לים באמרו:
ככה תשלך בשצף בבל העיר הגדולה
ולא תמצא עוד.
22 צלילי פורטי נבל, צלילי נוגנים ומחללי חלילים,
וצלילי תוקעים בחצוצרות - לא ישמעו בך עוד.
וכל אמן מכל אמנות לא ימצא בך עוד,
ולא ישמע עוד בק
רבך קול ריחים.
23 אור מנורה לא יאיר בך עוד,
וקול חתן וכלה לא ישמע בך עוד;
כי סוחריך היו נכבדי הארץ
ובכשופיך התעו כל הגוים.
24 בה נמצא דם נביאים וקדושים
ודם כל אשר נטבחו עלי ארץ.
19
 1 אחרי כן שמעתי קול גדול כקול המון רב בשמים אומר:
הללויה! הישועה והכבוד והגבורה לאלהינו,
2 כי אמת וצדק משפטיו;
כי שפט את הזונה הגדולה
אשר השחיתה את הארץ בתזנותה,
ונקם את דם עבדיו מידה.
3 ושנית אמרו:
הללויה! עשנה עולה לעולמי עולמים!
4 ועשרים וארבעה הזקנים וארבע החיות נפלו והשתחוו לאלהים היושב על הכסא באמרם:
אמן, הללויה!
5 יצא קול מן הכסא - אומר:
הללו את אלהינו כל עבדיו - היראים אותו,
הקטנים והגדולים!
6 ושמעתי קול כקול המון רב וכקול מים רבים וכקול רעמים חזקים - אומר:
הללויה כי מלך יהוה אלהינו, אלהי צבאות.
7 נגילה ונשמחה ונתן לו כבוד,
כי באה חתנת השה ואשתו הכינה עצמה;
8 ונתן לה ללבש בוץ טהור וצח,
כי הבוץ הוא צדקות הקדושים.
9 אמר אלי: כתב: אשרי הקרואים אל משתה חתנת השה. הוסיף ואמר לי: אלה הם דברי אמת של אלהים.
10 נפלתי לרגליו להשתחוות לו, אך הוא אמר אלי: ראה, אל נא. עבד חבר אני לך ולאחיך אשר יש להם עדות ישוע. לאלהים תשתחוה! הן עדות ישוע היא רוח הנבואה. 11 ראיתי את השמים פתוחים והנה סוס לבן והיושב עליו נקרא נאמן ואמתי; בצדק הוא שופט ולוחם. 12 עיניו שלהבת אש, על ראשו עטרות רבות, ויש לו שם כתוב אשר אין איש יודע אותו מלבדו. 13 הוא לבוש בגד טבול בדם ושמו נקרא דבר האלהים. 14 צבאות השמים יוצאים אחריו, רכובים על סוסים לבנים ולבושים בוץ לבן וטהור. 15 מפיו יוצאת חרב חדה להכות בה את הגוים והוא ירעם בשבט ברזל. הוא דורך את גת היין של חרון אף אלהי צבאות, 16 ועל בגדו ועל ירכו כתוב שם: מלך המלכים ואדון האדונים.
17 ראיתי מלאך אחד עומד בשמש וקורא בקול גדול, באמרו לכל בעלי כנף המעופפים באמצע השמים: בואו, האספו אל הסעודה הגדולה אשר לאלהים, 18 למען תאכלו בשר מלכים ובשר שרי אלפים, בשר גבורים ובשר סוסים ורוכביהם, ובשר הכל: גם חפשים ועבדים, גם קטנים וגם גדולים. 19 וראיתי את החיה ואת מלכי הארץ וצבאותיהם נאספים לעשות מלחמה ביושב על הסוס ובצבאו. 20 החיה נתפסה ואתה נביא השקר שעשה את האותות לפניה והתעה באמצעותם את מקבלי תו החיה ואת המשתחוים לצלמה; השנים השלכו חיים אל אגם האש הבוער בגפרית. 21 והנשארים נהרגו בחרב היוצאת מפי היושב על הסוס, וכל בעלי הכנף שבעו מבשרם.
20
 1 ראיתי מלאך יורד מן השמים ובידו מפתח התהום ושרשרת גדולה. 2 הוא תפש את התנין, הנחש הקדמוני אשר הוא המלשין והשטן, וקשר אותו לאלף שנים. 3 השליך אותו אל התהום וסגר וחתם עליו כדי שלא יתעה עוד את הגוים עד תם אלף השנים; אחרי כן צריך שיתר לזמן מעט.
4 ראיתי כסאות; התישבו עליהם ומשפט נתן בידם. ונפשות הנערפים על עדות ישוע ועל דבר אלהים, ואלה אשר לא השתחוו לחיה ולצלמה ולא קבלו את התו על מצחם ועל ידם - חיו ומלכו עם המשיח אלף שנים. 5 שאר המתים לא חיו עד תם אלף השנים. זאת התחיה הראשונה. 6 מאשר וקדוש מי שחלקו בתחיה הראשונה; על אלה אין למות השני שלטון, כי יהיו כהנים לאלהים ולמשיח וימלכו אתו אלף שנים. 7 אחרי כלות אלף השנים יתר השטן מכלאו 8 ויצא להתעות את הגוים בארבע קצות הארץ, את גוג ומגוג, לאסף אותם למלחמה; ומספרם כחול הים. 9 הם עלו על מרחב הארץ והקיפו את מחנה הקדושים ואת העיר האהובה; ירדה אש מן השמים מאת אלהים ואכלה אותם. 10 והשטן אשר הדיחם השלך אל אגם האש והגפרית, אשר שם גם החיה ונביא השקר, ויענו יומם ולילה לעולמי עולמים. 11 ראיתי כסא לבן גדול ואת היושב עליו אשר נסו מפניו הארץ והשמים, ומקום לא נמצא להם. 12 וראיתי את המתים, הקטנים והגדולים, עומדים לפני הכסא וספרים נפתחו. גם ספר אחר נפתח, ספר החיים. והמתים נשפטו מתוך הדברים הכתובים בספרים, לפי מעשיהם. 13 הים נתן את המתים אשר בו, מות ושאול נתנו את מתיהם, ואיש איש נשפטו לפי מעשיהם. 14 המות והשאול השלכו אל אגם האש. זהו המות השני - אגם האש. 15 ומי שלא נמצא כתוב בספר החיים, השלך אל אגם האש.
21
 1 ראיתי שמים חדשים וארץ חדשה, כי השמים הראשונים והארץ הראשונה עברו והים איננו עוד. 2 ראיתי את עיר הקדש, ירושלים החדשה, יורדת מן השמים מאת האלהים, מוכנה ככלה מקשטת לבעלה. 3 ושמעתי קול גדול מן הכסא - אומר:
הנה משכן האלהים עם בני אדם וישכן עמהם;
המה יהיו לו לעם והוא האלהים יהיה עמהם,
4 וימחה כל דמעה מעיניהם והמות לא יהיה עוד;
גם אבל וזעקה וכאב לא יהיו עוד, כי
הראשונות עברו.
5 אמר היושב על הכסא: הנני עושה הכל חדש. אמר אלי: כתב, כי הדברים האלה נאמנים ואמתיים הם. 6 הוסיף ואמר אלי: היה נהיה. אני האלף והתו, הראשית והתכלית. אני אתן לצמא ממעין המים של החיים - חנם. 7 המנצח יירש את אלה ואני אהיה לו לאלהים והוא יהיה לי לבן. 8 אבל מוגי הלב והבלתי מאמינים, המתעבים והמרצחים, הזונים והמכשפים, עובדי האלילים וכל המשקרים - חלקם באגם הבוער באש וגפרית אשר הוא המות השני. 9 אחד משבעת המלאכים, אשר להם שבע הקערות המלאות בשבע המכות האחרונות, בא ודבר אתי. בוא אראה לך את הכלה אשת השה, אמר. 10 הוא נשא אותי, ברוח, אל הר גדול וגבוה והראה לי את עיר הקדש, ירושלים, יורדת מן השמים מאת אלהים 11 וכבוד אלהים לה. אור נגהה כאבן יקרה מאד, כאבן ישפה זכה כבדלח, 12 ויש לה חומה גדולה וגבוהה עם שנים עשר שערים, ועל השערים שנים עשר מלאכים ושמות כתובים עליהם - שנים עשר שבטי בני ישראל; 13 ממזרח שלושה שערים, מצפון שלושה שערים, מדרום שלושה שערים, ממערב שלושה שערים. 14 ולחומת העיר שנים עשר יסודות ועליהם שנים עשר שמות של שנים עשר שליחי השה.
15 המדבר אלי החזיק קנה מדה מזהב כדי למדד את העיר ואת שעריה ואת חומתה. 16 והעיר מרבעת, ארכה כרחבה. הוא מדד את העיר בקנה - אלפים ושלש מאות קילומטר; ארכה ורחבה וקומתה שוים. 17 גם את חומתה מדד, והמדה מאה וארבעים וארבע אמות לפי מדה אנושית אשר היא מדה של מלאך. 18 החומה בנינה אבן ישפה, והעיר זהב טהור כזכוכית טהורה. 19 יסודות חומת העיר מקשטים בכל אבן יקרה; היסוד הראשון ישפה, השני ספיר, השלישי שבו, הרביעי ברקת, 20 החמישי יהלום, הששי אדם, השביעי תרשיש, השמיני שהם, התשיעי פטדה, העשירי נפך, האחד עשר לשם, השנים עשר אחלמה. 21 ושנים עשר השערים - שתים עשרה מרגליות; כל שער ושער היה ממרגלית אחת, ורחוב העיר זהב טהור כזכוכית זכה. 22 היכל לא ראיתי בה, כי היכלה הוא יהוה אלהים צבאות והשה. 23 והעיר איננה צריכה לשמש ולירח שיאירו בה, כי כבוד אלהים האיר אותה והשה הוא מנורתה. 24 הגוים ילכו לאורה ומלכי הארץ מביאים את כבודם אליה. 25 שעריה לא יסגרו ביום; והרי לילה לא יהיה שם. 26 את כבוד הגוים ויקרם יביאו אליה, 27 ולא יכנס אליה כל טמא ועושה תועבה ושקר, כי אם הכתובים בספר החיים של השה.
22
 1 הוא הראה לי נהר מים חיים, מבהיק כבדלח, יוצא מכסא האלהים והשה. 2 באמצע רחוב העיר ועל שפת הנהר מזה ומזה - עץ חיים עושה פרות שתים עשרה פעמים, בתתו בכל חדש וחדש את פריו, ועלה העץ למרפא הגוים. 3 שום קללה לא תהיה עוד. כסא אלהים והשה יהיה בה ועבדיו ישרתוהו. 4 הם יראו את פניו, ושמו על מצחותם. 5 ולילה לא יהיה עוד ולא יצטרכו לאור מנורה ולאור שמש, כי יהוה אלהים יאיר עליהם וימלכו לעולמי עולמים. 6 עוד אמר אלי: הדברים האלה נאמנים ואמתיים ויהוה אלהי רוחות הנביאים שלח את מלאכו להראות לעבדיו את אשר צריך להיות במהרה.
7 הנני בא מהר. אשרי השומר את דברי הנבואה של הספר הזה.
8 ואני, יוחנן, הרואה ושומע את אלה. וכאשר שמעתי וראיתי, נפלתי להשתחוות לרגלי המלאך אשר הראני את אלה. 9 אמר אלי: ראה, אל נא; עבד חבר אני לך ולאחיך הנביאים ולשומרים את דברי הספר הזה. לאלהים תשתחוה! 10 עוד אמר אלי: אל תחתם את דברי הנבואה של הספר הזה, כי קרוב המועד. 11 המעול - שיוסיף לעשות עול; הטמא - שיטמא עוד; הצדיק - שיצדק עוד; הקדוש - שיתקדש עוד.
12 הנני בא מהר ואתי השכר לשלם לכל איש כמעשהו. 13 אני האלף אף אני התו, הראשון אף האחרון, הראשית והתכלית.
14 אשרי המכבסים את גלימותיהם, למען תהיה להם זכות על עץ החיים ויכנסו העירה דרך השערים. 15 בחוץ יהיו הכלבים והמכשפים, הזונים והמרצחים, עובדי אלילים וכל אוהב שקר ועושהו.
16 אני ישוע שלחתי את מלאכי להעיד לכם את הדברים האלה בקהלות. אנכי שרש דוד וצאצאו, כוכב נגה השחר.
17 הרוח והכלה אומרים: בוא!, והשומע יאמר נא בוא!; הצמא יבוא נא, והחפץ יקח נא מים חיים חנם.
18 אנכי מעיד בכל מי ששומע את דברי נבואת הספר הזה: איש אם יוסיף עליהם, יוסיף עליו אלהים את המכות הכתובות בספר הזה. 19 ואיש אם יגרע מדברי ספר הנבואה הזאת, יגרע האלהים את חלקו מעץ החיים ומעיר הקדש, מן הדברים הכתובים בספר הזה. 20 המעיד את הדברים האלה אומר: אכן, אני בא מהר. אמן. בוא נא האדון ישוע.
21 חסד האדון ישוע עם כל הקדושים. אמן.
